Εμέ Νιούντε Τσακώνικα
Άμα ο Δέφνερ ερωτήτθε για το δικό σι ορισμό τα λέξη φιλόκιμο ……
Άμα τσαι ερωτήτθε ο Δέφνερ για το δικό σι ορισμό τα λέξη
Φιλόκιμο απογήτθε : Δύου τςεί θετιτσαί στσέψαι :
Ένα λίτρε όρεξη για ζωή
Πεντακόσια γραμμάρια φιλοξενία
Δέκα
Κχιαούλε συμπάϊθα
Νία ουγκία (ουγκιά) περηφάνεια
Αξιοπρέπεια τσαι α τάσου νάμου φωνά
Χιόνα ξερήε το Μαλαιβό
Τσαι τον Οριόντα χάζι
Τα γρούσσα να
Μην αφήετε Τσακώνοι τας' τ' αγιάζι .
Τςιίτα
Απο τα γιορτά νάμου  Αγούστου  .
Από τα γιορτά ταρ Αγάκη Τσιουρακά του Μάτζη .
Από τα γιορτά ταρ Αγάκη .
Τσιουρακά  του Μάτζη .
Από τα γιορτά τα μελιτζάνα
Από τα γιουρίσματα του Τσακώνικο Γάμου τθο Τερέ τα δεκαετία του –
Ατςά Δέφτερα  του Απρίλη  .
Ατςά εβδημά : του Πάνου Μαρνέρη
……..
Εμέ Νιούντε Τσακώνικα …….
Δέφτερα  του Απρίλη  .
ΑΤσακωνοπαρέα ….
Ατςά εβδημά: του Πάνου Μαρνέρη
Σάμερε ένι τσινούα α Ατςά εβδημά
Από σάμερε είνι τσινούντα τά πάθη του αντρούπου Χριστού .
Απο σάμερε είνι τσινούντα τα ψεύκικα δικαστήρια για να δικάσωει με ψεύκιτσοι κακηγόριε τον άντρωπο Χριστέ .
Ο άντρωπο Χριστέ έκι νιουρίζου ότσι θάκια έκι καταδικασκούμενε.
Τσαι πφου να μη νι έκι νιουρίζου .
Αφού οι κακηγόριε ίγκιαει ψεύκιτσοι … Έντανη ένι α εβδημά πφι θα οράμε τσαι θα ναθούμε μαρτύροι τθο ψέμμα , τθαν αδιτσία ,τθα ζήλεια , τθο φτόνε τσαι τθαν αμάχη .
Έντανη ένι α εβδημά πφι από τα νία μερία θα οράμε το χειρούτερε κομμάκι από τουρ νιαυτοί νάμου ,θα οράμε τα κατατζία νάμου τσαι από ταν άβα μερία το μεγαλείε νάμου .
Από τα νία μερία είνι οι κακήγοροι τσαι οι δικαστέ τσαι από ταν άβα οι κακηγορούμενοι τσαι οι καταδικαστοί..
Έντανη ένι α εβδημά πφι θα
Ποίουμε ταν αυτοκριτιτςή νάμου αλλά τσαι ταν επιλογή νάμου , να ζαλέτσουμε μερία, να ζαλέτσουμε πορία ,να ζαλέτσουμε
Το μέρη του κακήγορου νη του κακηγορούμενου … Ένι ολπίζου τσαι ένι κιστίου ότσι όλοι νάμου θα ποίουμε τα σουστά επιλογή ..
Καλέ ξημέρουμα τσαι κα Ατςά ΕΒΔΗΜΑ ….
…………….Εμέ Νιούντε Τσακώνικα ………….
Θα ντι κρεμάου τον Ότζινα ταρ Ελένη Μάνου
Ατσά Δέφτερα  του Απρίλη  .
Α Τσακωνοπαρέα …
—Κά ντι αμέρα μαμού , πότε θα βάψουμε τα κοτσινά αβουγά ;
—Ο μαθήτσερε νι ακόνη ατςαιρέτζερε πλέα !
Θα σι βάψουμε ταν ατςά Πέφτα τσαι έκεινη πφε θα ποί α κουβάνα κότθα θα νι βάλουμε το κόνισμα .
Άλλε τα Μάτη ντι ότσι ταν ατςά Τήτηντα θα μόλει
Τσαι α τσεία Βγενού με ταν Ερήνη , τα σιάτη σι , να ζάμε να κόψουμε λαλούϊδα ,βιολέτε , για τον επιτάφιλε .
Μη ξεχάρε να φέρερε το κάνεστρε τσαι το κοϊθινάτσι για τα τριαντάφυα …
—Μαμού πότε είνι κασημένοι όα τα νιούτθα τον Άγιε τσαι είνι νοιρογούντε το Χριστέ ;
— Σιάτη μι έμε ξενυχκίχουντε το Χριστέ τα νιούτθα ταρ ατςά Πέφτα .
Έμε μαζουκχουμένοι οι γουναίτσε γιούρε γιούρε από τον επιτάφιλε τσαι έμε αούντε το νοιρόγι τα Δεσποίνη , ο 'με κιούφουντε ως πφι να κχράτσει ο ήλιε .
—Τσαι πότερ είνι περαήχουντε τον επιτάφιλε ένα γιούρε του τσέλε τσαι του πορίλε μαμού …
—Το ατςέ Παράστσι τ'αργά , όρκο μι .
Όρα να νάρερε λαλούϊδα από τον επιτάφιλε να σι βάλουμε το κόνισμα για φυατθέ .
Θά σι μεριάτσει ο παπά απέ γύρωει κίσου από τα περιφορά .
— Τσαι πότε θα βάλου το τσινούρτση βραχάνι πφι μι εςιάβερε ;
—Θα ντι κρεμάου τον ότζινα κοψόχρονε το νού ντι τα λούσα , σούκι ο 'σι αφήνα νι τα τσεία ντι τα Τζελίνα , πφ' εκάνε από ταν Αϊθήνα με κοτσινέ βραχάνι να νι καμαρού …
ΚΑΛΕ ΞΗΜΕΡΟΥΜΑ ΤΣΑΙ ΚΑ ΕΒΔΗΜΑ…
ΜΙΛΑΝΕ ΤΣΑΚΩΝΙΚΑ
ΑΤΣά Πέφτα  του Απρίλη .
Α Τσακωνοπαρέα .
….Οι παπαρούνε …
Καρφουτέ τάνου το Σταυρέ ο άντρωπο
Χριστέ
Έκι υποφερίκχου.
Οι αντροίποι εδενάνει τα κατσία σου με το να νι σταυρούνει .
Εστααυρούκαει τον υζέ του Θεού , το Δάσκαλε ταρ αγάκη .
Α φύση όμως πφι πάντα ένι ο γνώστα ταρ αδιτσία έκι συμπαραστεκουμένα τθο μόζαμα τσαι το πόνε του Χριστού .
Σύγνεφα εμπέαει τον ουρανέ για να γκριούψωει το
Λεχουτέ ανοιξιάτσιχο ήλιε .
Τα δε λαλούϊδα ίγκιαει μοσκονιουρίζουντα
Γιούρε από το Σταυρέ για να γιομήσωει με νυρουϊδία του τελευταίοι σι ούρε .
Ακατούσε από το Σταυρέ ίγκιαει θυτρουτοί πρεσοί λετσοί παπαρούνε .
Χωλιατοί τσαι ταρατθοί ίγκιαει τθαήχουντε τα τσιουφάλια σου τσαι ίγκιαει θιούντε το Σταυρέ .
Το αίμα έκι στρατζίχουντα από του πληγάε του Χριστού τάνου του λετσοί παπαρούνε πφι εβάφταει κοτσινοί .
Από τότθε οι παπαρούνε απαραμάκαει κοτσινοί για να ναμού θυνήχωει το αδικοχατέ αίμα το
Σωκήρα νάμου .
Όμορφο συνταχινά
Σε όλοι νάμου με υγεία .
Ατςά Τήτηντα  του Απρίλη  .
……..Εμέ Νιούντε Τσακώνικα ……..
ΑΤΣά Τήτηντα  του Απρίλη
 .
Α Τσακωνοπαρέα
Σαν σάμερε
Ο Χριστέ εκαλέτσε του μαθητέ σι να αριστίωει γκριουφά για τελευταία βοά μπρού τα Σταύρουσι σι
Για να σι δασκαλέψει τσαι να σι
Δενάτσει το ιερέ μυστήριε τα
ΘΕΙΑ ΕΥΧΑΡΙΣΤΙΑ τσαι τα ταπεινότητα με το να κχρύσει του πούε σου .
Όρπα έκει τσαι ο Γιούδα πφι νι επροδούτσε με το θίλημα σι .
Ταν ιίδε αμέρα
Νία ματανοιατά ιερόδουλε εκχρίε του πούε του Χριστού με μύρο τσαι σε 'ψάτσε με του τςίχε σι
Για να άβει συχώρεση .
.
Ο παπά ένι ποίου το εφτσέλαιο τον Άγιε, ένι αού εφτά εφτσαί τσαί ένι σβαΐχου εφτά ευατζέλια.
Ένι 'βογού το Άι τσαι με έκεινη ένι σταυρούκχου του κιστοί .
Ένι 'βογηκχούμενε τσαι το άλυτε με τα εφτά τσερία πφι με
Έγκεινη είνι φκιάντε το πρόσφορε ταρ ατσά Πέφτα .
Καλέ Ξημέρουμα για όλοι νάμου …
………..
Εμέ Νιούντε Τσακώνικα ………………
ΑΤΣά Τίτιντα  του Απρίλη
Ατςά Τίτιντα :του Πάνου Μαρνέρη .
Σαν τσαί
Σάμερε
Όρπα έκι τσαι ο Ιούδα πφι νι επροδούτσε με το θίλημα σι .
Να έχουμε υγεία τσαι αγάκη για τον συνάντρωπο
Νάμου …
Ατςά Τςίτα  του Απρίλη .Α λοιδορία , α Γλαντινία ( φίλυτςε)
…………..Εμέ Νιούντε Τσακώνικα …………
Ατσά Τςίτα  ΤΟΥ Απρίλη  : Α Τσακωνοπαρέα .
……Α λοιδορία , α Γλαντινία ( φίλυτςε ) …..
Άμα εμαθεύτε ότσι οι Οβρέοι καταδικάνει το Χριστέ να νι σταυρούνει
Ανταμούκαει τα νιούτθα όα τα δεντρικά τσαι βουλήτθαει να μη δούνει το κάλη σου για να φκιαστεί ο Σταυρέ πφι εκαρφούτθε ο Χριστέ .
Αλλά όπφουρ τσαι τασου του δώδεκα Αποστόλοι ερέστε ο Γιούδα , έτρου τσαι τάσου τα δεντρικά ερέστε α λοιδορία τσαι μόνιου ετήνα επέτσε ότσι ο 'νι συντασσουμένα με τα άβα δεντρικά
Όα τα δεντρικά τότθε νιε αναθεμακίαει τσαι νι επέκαει να ένι αφορεστά .
Ταν ούρα πφι οι Οβρέοι μαστόροι εδοτσιμάνει να φκιάσωει το Σταυρέ οράκαει ξαφνιαστοί , ότσι όκοιε
Κάλη
Ίγκιαει παλαίγκουντε να πελεκάνει ου 'γκιαει πορούντε να νι ποίωει όπφουρ ίγκιαει θέντε.
Έκει κατςουνούμενε , έκι στραβέντα τσαι έκι χαούντα , έτρου όλοι σου οι κόποι ίγκιαει έγκουντε χράσοι.
Αφού εδοτσιμάνει όα τα κάβα τσαι ο πορέκαει να ποίωει τσίπτα , εκιάκαει τσαι εδοτσιμάνει τα λοιδορία .
Το κάλη από τα λοιδορία έκι το μόνιου πφι ο αντιστάτθε
Σου .
Έτρου εφκιάκαει
Το Σταυρέ .
Ενα άλλιου κομμάκι τα παράδοση ένι θέντα να αλήνει ότσι , όρεγη τα
Τσακωνιά ίγκιαει κιστήντε ότσι ο φίλυτςε ένι το Δεντρικό πφι εφκιάστε ο Σταυρέ γιάκεινη νι είνι έχουντε για βογητέ δεντρικό.
Καλε ξημέρουμα , υγεία σε όλοι νάμου ..
……….
Εμέ Νιούντε Τσακώνικα …………….
ΑΤΣέ Σάμπα  του Απρίλη  .
Τσακωνοπαρέα μη …
Πρώτε βοά μετά από  χρόνου πφι οράκα , ερέσμα τσε αβήκα μέρη τθα περιφορά τον επιτάφιλε.
Υπέροχο θέαμα .
Κατανυκτικό , συγκινητικό με πρεσά ευλάβεια .
Οι βαρκούλε τσε το καίτσι συνοδέγκουντα τον επιτάφιλε από τα θάασσα , έκει το αποκορύφουμα .
Το αντάμουμα τσε το συτςιάχημα τσε του δύου επιτάφιλοι ως τα πλατεία έκει α σφραγίδα σε όα τα τελετή .
Ατσά α συγκίνηση μη , αλλά τσε χαρούμενε γιατσί με δούτθε α ευκαιρία να νη οράου , αλλά τσε να άβου μέρη .
Μπράβο σε όλοι του διοργανουτέ… Επροσπαθήκα να Μπάλου τσε βίντεο αλλά α συγκίνηση μη έκει τόσιου ατςά πφι σε 'μπήκα θάασσα …….
Κα Αμπρία τσε χαρούμενε Ανάσταση σε όλοι νάμου .
Κα Ανάσταση τθου ψιούχε νάμου τθου καρδίε νάμου τσε ασφαλώς
.Έτρου να μπάτσε τσαι νη ξεχάμε…………..Τα Γρούσα νάμου …….
Ατςέ Παράστσι: του Πάνου Μαρνέρη
Ατςέ Παράστσι .
Αμέρα σκοκεινά .
Αμέρα πφι το φώς ο 'νι λάμπουντα γιατσί εκχακχούτθε τσαι επακούτθε.
Το φώς , α αλήϊθα , α αγάκη , εκχακχούτθαει τσαί ο άντρωπο καταχλιφτέ εγκριούφου τα σιούκχα σι τάσου του πάμε σι
Όχι γιατσί νιε 'θαμπούκχουντα το φώς , μαϊδέ α αλήϊθα , Νι ένι γκριούφου από ντροκή .
Γιατσί ένι νιουρίζου ότσι ετήνε ένι ο φταίχτα .
Ετήνε εκχακχούε ταν αλήϊθα , ετήνε επφουντέε το φώς, ετήνε επροδούτσε , εκισοκαρφούτσε
Τσε εσταυρούτσε το συνάντρωπο σι .
Σα σάμερε ερέσταει μεριτσοί αντροίποι τσαι τουλάϊστον ερέκαει το θάρη να ενταφιάσωει το τσύριε .
Νιε κχαμπαήαει από το Σταυρέ έκχρήαει του πληγάε σι τσε ετσαπρούκαει το βασανιστέ σι
Κορμό
Τθο μνήμα σι .
Τσε όρπα όμως ο άντρωπο , από φόβο ίσως , πακούτσε το τάφο με πάκα ατσά τσαί ατθάϊστε , για πλέτερε
Σιγουρία .
Σιγουρία να μη φύτσει το περιεχόμενε , Να μουκριουϊθεί ,
Να πακουϊθεί τσαί να απαραμάει πακουτά α αλήϊθα , τσαι το φώς πφουντετθέ για πάντα … Οι κχαμπάνε τουρ Αγίουνε αλλά τσαι τα ψιούχα νάμου σάμερε είνι ντίντε χλιβερά…
Ένι απαραμούντα να σι νιάμε έστω……………
….Καλέ ξημέρουμα .
Αγάκη του καρδίε νιούμου…..
………..Εμέ Νιούντε Τσακώνικα ………
Ατςέ Παράστσι  του Απρίλη  .
Το νοιρόγι τα Δεσποίνη με ταν Ελένη Μάνου
Ατσέ Παράστσι  του Απρίλη  … Α Τσακωνοπαρέα .
Το νοιρόγι τα Δεσποίνη με ταν Ελένη Μάνου ..
Κουβάνε ένι ο ουρανέ κουβάνα τσαι α μέρα
Οι σίνοι εκουβανίαει τσαι οι κάμποι ου 'νι ορουμένοι
Σάμερε ,πουλία ου 'ι
Τσελαηδούντα , οα , είνι νοιρογούντα
Για τον υζέ τα Δέσποινα πφι εκιάκαει οι Οβρέοι
Δεητέ νιε αποσούκαει
Ταν τσέα του Πιλάτου
Τσαι οπά θα νι δικάσωει με τουρ ανόμοι όλοι .
Α Δέσποινα απ'το μόζαμα για το μοναχοϋζέ σι
Μύργια ξερήε βάμματα γκανένα ο νι ενιάτσε .
Μα απ 'τα πρεσσά τα Βάμματα
Τα μύργια τα
Νοιρόγια
Εκουβανίε ο ουρανέ ,βουβάτθε α φύση όα .
Τα δάκρυα ενάτθαει ποταμό τσαι μοσκοβόλοι κρίνοι
Τσαι Άτζελε απ'τον ουρανέ τα Δέσποινα εφωνηάε .
Σώπα τσυρά μι Δέσποινα σούντα τα βάμματα τα ντι
Έκι θέλημα του Θεού να σκωρεϊθεί ο υζέ ντι
Μα ογλήγορα θ'ανασταϊθεί τουρ ουρανοί θα ζάει
Νι ένι καου ο αφέγκη σι δίπα σι να κατσάει .
Με το καλέ να ξημερουθούμε
Ατςέ Σάμπα  του Απρίλη  .
………..Ταρ Ελένη Μάνου …….
Τσεία Σταματού, κα ντι αμέρα, να περάου τάσου;
Καώς ταν Ελένη, καούρ εκοκιάερε σιάτη μι, τσ'εσ'θέα καμάζι μι.
Νά μου επέτσε ο δάσκαλε να ρωτήομε του μαμούδε τσαί του τσειάδε νάμου για τα έθιμα ταρ Αμπρία ογί τα Τσακωνιά.
Τσί να ντ'αλήου σιάτη μι, ογί έμαϊ φκιάντε τουρ αμπριάτσιχοι γριτσέλε ταν ατσά Πέφτα, σ'έμαϊ πουνίζουντε με κοτσινά αβουγά, ένα νή πέντε, τέσσερα τουρ άκρε τσαί ένα τα μισά, τσαί με ζυμάζι έμαϊ φκιάντε ένα σταυρέ, ποίντε στσέδια γιούρε γιούρε.
Έταϊ φκιάντε τσαί γλυκά;
Απού δα, έμαϊ φκιάντε κουραμπιέδε τσαί δίπλε, τότε όμαϊ ξέρουντε άβα γλυκά.
Δώρα ήγκιαϊ απολύντε οι νονοί, οι νονέ, έτεοι του χρόνου;
Οι νονοί, ταν παραμονή
Ταρ Αμπρία, ήγκιαϊ αποσούκουντε, νιάν αμπάδα, ένα ζοβγάζι τσέρβα τσαί νία γριτσέα με ένα κοτσινέ αβουγό τα μισά.
Α μαμού μι μ'επέτσε ότσι τσαί ο αρβωνιατσιχό, έκι αποσούκου τα νύιθη, αμπριάτσιχο βραχάνι, γριτσέα, αμπάδα λεκό, πιοτί τσαί έμισου νή ατσέριου ζουφάλι.
Κά, σ' επέτσε α μαμού έτρου έκι το ζακόνι.
Χάγγε έδαρι όρκο μι, γιατσί θα ζάου το νυχκί.
Κα Αμπρία να 'χομε τσαι με το καλε να ξημερουθούμε.
Ατςα ΔΕΦΤΕΡΑ   του Απρίλη  .Εμέ Νιούντε Τσακώνικα .
ΑΤΣΑ ΔΕΦΤΕΡΑ ..
ΤΣΑΚΩΝΟΠΑΡΕΑ ΜΗ ..
Σάμερε ένει τσινούα α τςά εβδημά .
Είνει Τσινούντα τα πάθη του Χριστού πφι σε ετραβήε τσε σε επεραήε για τα δικά νάμου λύτρωση .
Α λύτρωση εκάνε με το θάνατε ση τσε ταν Ανάσταση ση .
Ο Έλληνα ένει υποφερίκχου για  χρόνου , τσε να οράμε για πόσιου ακόνη .
Έμε ξέρουντε του Χριστού α Ανάσταση ένει παρήα τα ΤΣΙΟΥΡΑΚΑ του Έλληνα πότε ;;;;;
Α Γιορτά τα Τσακωνοπαρέα Άγουστε
Α γιορτά τα Τσακωνοπαρέα .
Α Παρθένα σάμερε
Τον υπερούσιε εγενάτσε
Τσε α γη το σπήλαιο
Το απρόσιτε επροσνέτζε
Άτζελοι με του βοστσοί δοξολογούντε
Μάγοι δε με τ'αςι είνει οδοιπορούντε
Για σε ενει νάτθε καμπτζί Νέο
Ο μπρι του αιώνε υπάρχου Θεό …
Α Τσακωνοπαρέα με του Νέοι .
Παράστσι  του Απρίλη .
ΠΑΡΑΣΤΣΙ  του Απρίλη  .Α Τσακωνοπαρέα με του νέοι
Χριστέ Αναστάτθε
Αμ τσι έσει ;
Καμπτζιούλι έσει .
Αμ τι είσαι ;
Παιδάκι είσαι..
Έγκεινη πφου νιε 'σει αούα ;
Έτρου γιατσί ντε 'νει αγαπούα α λιγόημερε
Έτζε θα καγκιουθήρε μπρι τσινήερε
Εκιού με 'σει αλικογκήχα με το ένα τσε με το άλλιου
Έα ο 'νει αούα τσίπτα άλλιου μόν' έτζε ταν εφτσή του Θεού
Κα συνταχινά
Βάλε Χριστέ τα χέρα ντι τα γρούσσα να κχοντούμε  Γιατσί ανέ ο νιληθεί,Τσάκωνε,θα χαθούμε …
Βάλε Χριστέ τα χέρα ντι τα γρούσσα να κχοντούμε
Γιατσί ανέ ο νιληθεί,Τσάκωνε,θα χαθούμε …
ΤΣίτα  του Μάτζη  .
ΤΣΑΚΩΝΟΠΑΡΕΑ ΜΗ …
Επέκα να γιουρίσου όα τα Τσακωνοχώρια …
Θα τσινήου από το πιο απόμακρε : Σίτενα …
Νιούντε είνει Τσακώνικα έδαρη οπά ;
Ποίερ έσει αού ;
Κια να ξέρου ;
Άμα ζάμε οπά θα μάθουμε αν είνει νιούντε ….
Κα αμέρα νάχετε …..
Καλή αμέρα να εχετε …..
Δέφτερα τσάι Τςιίτα - του Γενάρη : Το μαντρί του Γιώργου Συκιώτα ( Ποδάρα ) : του Πάνου Μαρνέρη .
Δέφτερα τσαι Τςίτα – του Γενάρη : Α Τσακωνοπαρέα
Το Μαντρί του Γιώργου Συκιώτα(ποδάρα) του Πάνου Μαρνέρη.
Έγκεινη το Μαντρί τσαι ο Κάλυε είνι Συκιωτέϊκα .
Νι εχκίε ο Γιωργάτση Συκιώτα, παππού τού Γιώργου Συκιώτα ( ποδάρα)
Εκι έχου
Βαφκιστέ τον αφέγκη μι τσαι νιε δούτσε όνομα Γιώργο .
Καμπτζί σι έκι ο Στάϊθη,( Γέρου Σταθούση) παππού του ευεργέτα νάμου Στάϊθη Συκιώτα .
Ο Ποδάρα λοιπόν έκι καμπτζί του Στάϊθη Συκιώτα .
Έγκεινη έκι το μαντρί σι .
Το κάλυε νι έκι μεριακχούμενε με το Τσάδεφο σι Γιώργο Συκιώτα (Βαρβάτε) Έκι ένα ατςέ μαντρί…
Όπφουρ ατςέ έκι τσαι ο κάλυε .
Ο παππού ο Ποδάρα έκι έχου προύατα.
Έκι έχου πρεσσιού
Κα ράτσα
…
Έκι έχου μποιτέ ταν Αμεριτσή .
Έκι τθο Λονγκ Άιλαντ τα Νέα Υόρκη μαζί με το Θοδωρούκα.
Πότε γιουρήαει κίσου ο 'νι νιουρίζου.
Απο κχάμποσοι
Ιστορίλε πφι έμε έχουντε νιατέ ένι δενάχουντα, ότσι έκι πανέξυπνε τσαι τολμηρέ .
Ο υζέ σι Στάϊθη ένι ο ευργέτα του Τερού αφού τσιμεντοστρούτσε τα πορία τα Παλιόχωρα .
Τσαι έγκεινη το μαντρί ένι ένα βροντάημα όπφου τσαι ο κάλυε .
Ο τόπο έντενη ογή θίλοι μι ερημούτσε
Ο χρόνε τσ'α εξέλιξη τα πάντα εσκωτούτσε
Γκανένα θίλοι μι καλοί ογή ο 'νι παρίου
Όα είνι
Βρονταήματα, τσι άλλιου να αλήου…..
Δέφτερα τσαιΤςίτα – του Σετθέμπρη: ούσματα ταρ Ελένη Μάνου .
ΈΜΕ ΝΙΟΥΝΤΕ ΤΣΑΚΩΝΙΚΑ
Τα ούσματα  ταρ Ελένη Μάνου
Ο γαμπρέ νάμου ένι κασήμενε σε ένα αψελέ σκαμνί τθα μισά του νοντά ξοικάζου κατά τα φωτογωνία.
Ένα υζέ, πφ' είνι ζούντε τσαί οι δύου γονίε σι, από το σόι του γαμπρού, ένι ίκχου δίπα σι ένα βαθιού κιάτε με ύο, τσαί άλλοι δύου υζοί από ένα αναφτέ τσερί, ίσα τσαί
Σοβά του γαμπρού.
Ένα συντζενή νή ένα θίλε σι ένι αρχινίντου το ξούρισμα τσαί ταν ίιδα στιμή ενι νιουμένα νιά ντουφετσία.
Οι καλεστοί είνι τραγουιδούντε, όχι σε πρεσσού χαιρητέ νηχό, το καθιερουτέ για έντανη τα στιμή τραγουίδι:
Τθα Γαστένιτσα το τραγούιδι έκι αρχινίντουντα με τα όγια :
Φέρτε ξουράφια από τροχό, λουρί 'πο τελατίνι να λούσουμε το νιόγαμπρο, τσαί τθον Τερέ, φέρτε ξυράφ' από τροχό, λουρίδα από μπαρμπέρι…
Όσοι είνι οπά είνι βρέχουντε τα ασημούματα σου, τάσου τθο υό, είνι ποίντε ένα σταυρέ τθα τσουφά του γαμπρού τσαί σ'είνι ξεζίχουντε τθο υό, συνοδία με ταν ευτσή, κα στέφανα.
Τα ασημούματα θα σ'αρωι όσοι ανακατούτθαει με το ξούρισμα.
Απέ είνι τσιχύντε το ύο τθου τέσσεροι γωνίε τα τσελή, είνι χαιρεκίχουντε, μεγειάζουντε το γαμπρέ τσαί είνι αξιούκχουντε νι, είνι κιάντε νι από τα μισά τσαί είνι ατθαήχουντε νι αψεά, συνοϊδέγγουντε τα χερονομία σου με ευτσέ, να ζήερε, κα στέφανα.
Είνι ευτσησκουμένοι τθου γονίε, να ζήωι νιούμου τσαί τθα πεδέλοιπα, αν είνι πάρχουντα κίσου ανύπαντρα αφούτσια, είνι κασημένοι τθο τραπέζι τσαί είνι χορέγγουντε για τα χαρά του γαμπρού.
Καλέ ξημέρουμα θιλενάδε τσαί θίλοι μι, έντζετε να ξακισταθείτε, ταχία θα έχουμε το στεφάνι.
Έμε ΝΙΟΥΝΤΕ ΤΣΑΚΩΝΙΚΑ.
Δέφτερα τσαι Τςίσα – του Οχτώμπρη  .
Πλυντήριε  του Πάνου Μαρνέρη.
………Εμέ Νιούντε Τσακώνικα ……..
Δέφτερα τσαι Τςίτα– του Οχτώμπρη  :
Πλυντήριε : Του Πάνου Μαρνέρη ..
— Γιατσί έγκεινη το ααααχ γειτόνισα ;
Τσι επαθήτσερε τσαι έσι χουιντουμένα ;
— Να τόσα τσαινούρτσια πράματα ένι ερέχου ο άντρωπο για ταν ευκολία σι τσαι ο θα νι μπαεί σε καλέ …
— Άλλιου τσαι έγκεινη πάλι ,τσι ντ'εκιάτσε μαθές;
Εκιού έσα τάσου τα κα χαρά ..
— Βρε Ερήνη άμα το μηχάνημα κχρίζει , άμα στεγνούτσει άμα το άλλιου ένι κάμουντα, το άλλιου ένι αωνούντα, το άλλιου ένι αρούντα, το άλλιου ένι ζυμούντα ενει τσι θα ποίνουμε ;
—Τόσοι άλλοι δουλείε έμε έχουντε να ποίουμε μαθές…
— Σαν τσι να ποίνουμε γειτόνισα ;
— Να σαρούκχουμε, να ξεσκονίζουμε , να σιδερούκχουμε , να σιάνουμε σχωμό, να κίνουμε το καφούτςι νάμου δίχως να να μου τσυνηγίνωει ..
— Ετσιτάπα μηχανήματα ούνι έχουντε ερεστέ ;
— Τσι μηχανήματα;
Να κίνωει το καφούτςι για σ'ενεί ;Χαχαχα
— Όχι δα
Να μπάτσε ζουρλίστερε, να σαρούκχωει, να ξεσκονίζωει;
— Από όα είνι έχουντα, σούντα να έχερε γερέ κχομπόδεμα …
— Πάντως Ερήνη να μι θυνήχησιου , ο Θεός να μι μπάλει ψευτρού ένταει όα ο θα να μου μπαήωει
Σε καλέ ..
…………Με το καλε να ξημερουθούμε όλοι νάμου ………
………….Εμέ Νιούντε Τσακώνικα …………..
Δέφτερα τσαι Τςίτα – του Νοέμπρη  .
Το στεφάνι
Ταρ Ελένη Μάνου
Τθον Πραστέ, Αγιελίδη, Τερέ, Μέανε του παραπαλαιοί χρόνου έκι ζακόνι να έντζει πρώτα α νύιθη τθον Άγιε.
Γιάκεινι τσαί το τραγούιδι, «νύφη εδώ ποιον καρτερείς και τι καλό παντέχεις, τον Άγιο Γιάννη καρτερώ και το Χριστό παντέχω
Και την κυρά την Παναγιά να 'ρθει να στεφανώσει, φέρνει τα στέφανα χρυσά και τα κεριά ασημένια και τη λαμπάδα του γαμπρού χρυσή μαλαματένια …» Ακόνη το στεφάνουμα έκι γινούμενε ταν Τσουρακά τα σύνταχα τσαί οι νιόνυφοι ήγκιαει τσοινωνούντε μετά το τέλι του μυστηρίου.
Όμε ξέρουντε ακριβώς πότε άε το ζακόνι.
Έδαρι ο κουμπάρε ένι περού από ταν τσέα του γαμπρού συνοϊδία με τα βιολία τσαί
Είνι έγγουντε τθον άγιε, απουρτέσε οι βιολιτζίδε, ο δίσκο με τα στέφανα, ένα υζέ με τουρ αμπάδε, ο γαμπρέ με τον κουμπάρε τσαί παρακίσου οι καλεστοί.
Απέ τα βιολία θα ζάνι να φέρωι τα νύιθη από ταν τσεά σι.
Τθαν πορεία ήγκιαει αούντε το τραγούιδι: «αρχοντοπούλα κίνησε να πάει να στεφανώσει, ο ήλιος ήταν ο γαμπρός και το φεγγάρι νύφη» ή « ας πα να ιδούν τα μάτια μου πως τα περνάει η αγάπη μου», ξεζίχουντε αράδα ντουφετσίε.
Όκια ήγκιαει περούντε ο γαμπρέ τσαί α νύιθη σ'ήγκιαει ούκχουντε με ζύζι τσαί ντζαντάφυα.
Πρεσσοί ακάλεστοι ήγκιαει μπαήντε τάτσου να ράνι τα νύιθη τσαί το γαμπρέ.
Α Μεταξία πλέα εστολίστε τον τζουμπέ σι πφ'έκι αντεχουμένα όα τα χρονία.
Με το ντζανταφυλλί λινομέταξε βραχάνι σι, το στόφινε μπολκάτσι σι δεητέ με ζουνάρι στόφινε με ασημοζούναρε, το μεταξουτέ σπαλέτο σι, του κοτσινοί βεουδένιοι κουντούρε σι τσαί με του πρεξούδε σι περικυλιτθοί τθο φέσι με τα γεράνια φούντα ένι νιά αρχογγίσα χαρά τθον Κωσταγκή πφη θα ν'άζει τον κρίνε τ'Αγιελιδίου.
Τα νύιθη θα νι παραδούει τθο γαμπρέ α'φέγγη σι.
Ο γαμπρέ τσαί α νύιθη θα ασπαστούνι πρώτα ταν εικόνα του Χσιστού τσαί τα Δεσποίνη τσαί θα κατσάνι τθα θέση σου για να αρχινήσει το μυστήριε.
Απότσου είνι ξεζίχουντε ντουφετσίε.
Καλέ ξημέρουμα θιλενάδε τσαί θίλοι μι, ένι έγγα να καμαρού του νιόνυμφοι.
Δέφτερα τσαι Τςίτα – του Νοέμπρη : το Στεφάνι ταρ Ελένη Μάνου.
Δέφτερα τσαι Τςίτα – του Οχτώμπρη  .
Δέφτερα τσαι Τςίτα – του Σερικχή :Για του νέοι : του Πάνου Μαρνέρη
Δέφτερα τσαι Τςίτα – του Ιούνη  : Α Τσακωνοπαρέα .
Για του νέοι   : του Πάνου Μαρνέρη
Κχάμποσοι από του παλιοαρρώστσειε τθα Τσακώνικα .
Φλέβουση
Ποδάγρα
Ποδόλυσσα
Κηχκικό, χτηκιό
Κιαμό
Γκάργκανε, κράκουμα
Έντανη α φλέβουση με πεναήε κάτσι βολαί ο 'νι μπορούα να ποίου βήμα ένι κοφουμένει οι πούε μι ..
Από τα ποδάγρα ο 'νι μπορού να τςιαχήτσου ένι σα να πατήνου
Τάνου σε κατςουτά
Γιαλία, ως πόσιου να αντέξει γκανένα μαθές .
Ποδόλυσσα να ντι κιάσει
Το κηχκικό νιε φαήτσε
Τσαι άν εκλείτσε σε έκεινη το σανατόριο τσαι τσι , γιατρία
Ο 'νι ορού .
Κιαμό νι ερέτσε τα καψο Βασίλω, ορή στάσου μακρία είνι αούντε ότσι ένι πρεσσιού κχολικχικά,
Γκαργκανιάκαει οι ιδατθύλοι μι
Τσαι κρακούτσε α μισά μι
Καλέ ξημέρουμα τσαι υγεία σε όλε το κόσμο ..
Δέφτερα τσαι Τςίτα – Αγούστου  : Α Τσακωνοπαρέα .
Μπάνια θιλενάδε  : του Πάνου Μαρνέρη …
—Ουουου βρε θιλενάδα τσι ωραία περαήαμε οπά το Κρυονέρι
—Ναι έκι πρεσσιού ωραία κια θα ζάμε ταχία;
— Εζού ένι αούα να ζάμε το Τσέρφο τς'έσι αούα τσαι εκιού;
— Κα μ'ένι νιούμενε αλλά ο θα ζάμε τον Άγιε Αντρία τα παλιά Ανθήνη;
— ΕΜΕ έχουντε τσαιρέ θα ζάμε τσαι οπά ..
— Αλλά τσαι ο Τσέρφο ένι έχου όμορφοι μερίλε για μπλουτςιαρίσματα..
— Ναι σε έτανη τα γούρνα του Μουλά ένι γινούμενε τα κακομοίρα .
— Ένι το ωραιούτερε μέρη σκεδόν σε όα τα Τσυνουρία ..
— Ναι θα ένι τσαι το μόνιου πφι ο'νι έχουντα βότςαα ένι όλιου άμμο.
— Έσι αούα γιάκεινη α θάασσα ένι τόσιου σονιστά.
—Ναι ντε τσαι τα ύβατα είνι πρεσσιού αναχλά ..
—Είνι άλλοι δύου όμορφοι μερίλε το Τσέρφο ..
—Ναι ναι α νία ένι ταν άκρα οπά του Παπαϊδά α άβα κια ένι ;
— Α Άβα ένι ταν άβα άκρα νι είνι αούντε
ΡΕΤΖΟ ΠΟΥΤΖΟ .
— Ένι ξέρα κια ένι αλλά ο 'μα ξέρα ότσι νι είνι αούντε έτρου ..
—Ναι ντε τσαι τα μισά , κοντά το ρυάτσι,σε γκανιά τριακοσιαρία μέτςα από το χειόθασσε ένι ο αρχαίο Κύργο .
— Ένι από τα Μυκηναϊκά εποχά τσαι έκι χρησιμέγκου σαν δίγα , ίγκιαει διγλίζουντε τα θάασσα για πειρατέ.Αμα έκι υπάρχου τσίνδυνε
Με καπινοί ίγκιαει απολύντε το νέο σε άλλοι δίγε τθαν Αργολίδα τσαι έτεοι με τα σειρά σου του Μυκήνε..
—Ο θρύλε ένι Θέου να αλήνει ότσι του πέτςιουνε σι ίγκιαει κουβαούντε κάτσι θερίε γουναίτσε από ταν ατζά πλεύρα με αλύσου ..
..Με το καλέ να ξημερουθούμε τσαι να περαήτσουμε όμορφα ταχία ..
Δέφτερα τσαι Τςίτα – του Αμάη : Θωμαή τσαι Σιούλα : του Πάνου Μαρνέρη .
Δέφτερα τσαι Τςίτα – του Αμάη :αΤσακωνοπαρέα .
Θωμαή τσαι Σιούλα  : του Πάνου Μαρνέρη .
—Βρε γειτόνισα Σάμερε έμε έχουντε διπλέ καημό, διπά γιορτά
—Αφού έμε έχουντε γιορτά το καημό τσι νι έσι θέα .
—Ο Όγο νι ένι αού γειτόνισα ..
—Αλήιθα τσαι απαλήιθα χίλιοι χρόνου να ζήερε Θωμαή
— Τσαι εκιού να χιλιάξερε του χρόνου ντι .
— Τσι να χιλιάξου βρε ένα ψιουχοπάκουμα νι ένι έχα
—Άλλιου τσαι έγκεινη πάλι, γιατσί εσει έχα ψιουχοπάκουμα;
—Ορή άλλε ένα χρόνε ταν ίςα μι ..Τσαι το γουμάρι ένι γινούμενε πιο βαρειού.
Μη χολήνερε τα πιο νέα έσι Βάνα κάτου….
— Κυφα τουρ εψιού μι ,αλλά αφε νι έγκεινη ,του παλαιοί χρόνου ο 'μαει γιορτάζουντε γενέθλια βρε γειτόνισα.
— Δίτσηε έσι έχα ,ενεί οι γουναικαρίε ούτε τσαι γιορτά για το όνουμα ο μαει ποίντε παλιά.
— Έδαρη όμως
Έμε ποίντε
Τσαι να ζάμε να τσεραστούμε γειτόνισα..
—Ουουου πφου ντε κάνε έγκεινη
Βρε γειτόνισα να ζάμε να ζάμε .
—Άμα το Θεό πλέα, τόσε τσαιρέ τάσου τάσου με έντανη τα πλεμονάρα , να μπαήουμε να οράει νάμου ο Ήλιε ..
—Κια θα ζάμε γειτόνισα;
—Να ζάμε κάτου το χειόθασσε , να ζουνιστούμε τσαι λίγο θάασσα.
—Να Καλέμε
Τσαι γκανιά θιλενάδα …
— Αμ τσι δα ενεί τα δύου κούτσουρα θα ζάμε ;
—Επέκα τσαι εζού ..
«Χρόνου πάσιοι τσαι του Χρόνου να έμε κά τσαι κα λευτερία από τα Πλεμονάρα
..»
Δέφτερα τσαι Τςίτα – του Απρίλη .
Κουτέ  από το βιβλίε «ΚΡΑΥΓΗ ».
Διαστσευή τσα γραφτέ τθα Τσακώνικα από τον Πάνο Μαρνέρη .
Ελενιώ Φχαριστούντε πρεσσιού τσαι κα ατςά εβδημά .
………… Εμέ Νιούντε Τσακώνικα ……..Ελένη Σαρρή
Δέφτερα τσαι Τςιίτα – του Απρίλη : Α Τσακωνοπαρέα ….
Κουιτέ : απο το βιβλίε «ΚΡΑΥΓΗ»
Διαστευή τσαι γραφτέ τθα Τσακώνικα απο τον Πάνο Μαρνέρη .
Ο 'κι πορούα να πεί τσίπτα για τον Αλέκο σι γιατσί έκι  μηνού απόκχαλε.
Νιε ζυγούκα τσαι νιε πέκα : Σιούλα μι μη βούνερε άλλιου, εζού θα μόλου να νάρου τον Αλέκο ντι τσαι θα νι αποσού τθο νεκροταφείε .
Τσαι αφου τελεύαμε με του διτσοί νάμου, εζάκαμε άγκαμε τσαι τον Αλέκο Μπρέ,
Με τα Σιούλα τσαι ταν αγακητά μι ματερούλα να παρήτθωει ανάκοντα .
Τα καμπτζιούλια τα Σιούλα ούτε πφί σ'ένι θυνηκχουμένα οπά .
Το ένα έκι ο Σωκήρη, το άλλιου ο Γιώργο τσαι ένα σιατεράτσι ακόνη .
Σαν αποσούκαμε τον Αλέκο τθο νεκροταφείε ό 'νι θυνηκχουμένα κιά νιέ κχατίκαμε τσαι ούτε ποίερ εσκάβε για το κχάκχουμα σι .Μπορεί τσαι εζού αλλά ό 'νι πορούα
Να βάλου τον εμαλέ μι σε νία σειρά ύστερα από σαρανταοχτώ χρόνου.
Α κικρατά μι μάτη άτζε τα τσία
Πφι έκι έχα φερτέ από το περιβόλι τσαι σκάβε μοναχά σι το μνήμα .Άτζε τον ατςίτερε σι υζέ τσαι αφού νιε φορέτσε τα βέρα σι,
Νιε κατθίτσε πρώτε τάσου .
….Αγάκη του καρδίε νάμου τσαι υγεία
Θιλενάδε τσαι θίλοι…..
…………Εμέ Νιούντε Τσακώνικα ………
Δέφτερα τσαι Τςίτα – του Φλεβάρη  .
Παππού εγγονέ  : του Πάνου Μαρνέρη
………………Εμέ Νιούντε Τσακώνικα …………….
Δέφτερα τσαι Τςίτα —του Φλεβάρη  : Α Τσακωνοπαρέα ..
Παππού εγγονέ :
Του Πάνου Μαρνέρη
—Αφού ο 'μα αού τσίπτα ετθάτσε ορθά τσαι με 'πέτσε .
— Τσι ντε 'πέτσε παππού ;
—Νη έσι τθένου τσαι έσι έγκου τα τσέα να γκιουθήρε αθρώκινα νη ένι αρίκχου έδαρη τηλέφωνε να μόλωει να ντι κιάσωει τσαι να ντ' αποσούνει το Δαφνί
— Ο κακόμερε ντ'ένι αγαπού τσαι πράματις εκιστήτσε ότσι κάτσι παθήτσερε .
—Ακο να νιάρε νιε πέκα τα σοβαρά: Εζού ένι «ΙΝ».
Τσι έσι;
Μ'πογήτθε .
Ένι «ΙΝ» νιε ξαναπέκα … Εσταυροκοπήτθε τσαι πάλι, τσαι εκαλέτσε σε βοήθεια ταν Έωνη ..
—Ποίε άλλε έκι όρπα ;
Έχουντα έκι κόσμο το καφενείε …
— Ίγκιαει – παρέλε αλλά α καφετζού α Μαριγώ
Έκι βούα από τα γέλια , έκι τσαι ο Θανάση ο κουλέ , ο Αντρία ο παινεψιάρη , ο Νικόα ο γκαβό,
Ααα ο Λέου ο δράκο, τσαι ο Γιάννη ο ασύφταστε ..
—Ωραία παρέα , ένα τσαι ένα, όα τα δροσοπαλλήκαρα…Ο'σι αού μι παππού ο 'σα ντρεπούμενε πφι ίγκιαει γεούντε όλοι;
—Του πλέτεροι σε μποίκα νόημα τσαι καταβήκαει ότσι νι έμα ποίου ξεπίτηδες, όλοι ίγκιαει γεούντε το πλέκιεριου με τα καμούματα του Νιχάλη , ούγειε ο 'κι πομένου νι …
—Ο πέτσερε
Νι τσίπτα άλλιου ;
— Ότσι νιε πέκα να γκιουθεί τσαι ετήνε έτρου για να έμε τσαι οι δύου «ΙΝ» τσαι
«ΚΟΥΛ» ο μεν
Νιχάλη αναιμούτθε από χάμου ξοφρενών οι δε άλλοι ίγκιαει κχοντούκχουντε του φούτσε σου …
….Καλε νάμου ξημέρουμα όμορφο συνταχινά να έχουμε ….
……………..,Εμέ Νιούντε Τσακώνικα …………..
Δέφτερα τσαι Τςίτα τσαι  του Αουνάρη : Θωμαή τσαι Σιούλα : Του Πάνου Μαρνέρη
……….Εμέ Νιούντε Τσακώνικα ………….
Δέφτερα τσαι Τςίτα – του Αουνάρη : Α Τσακωνοπαρέα .
Θωμαή τσαι Σιούλα  του Πάνου Μαρνέρη
Σ:Ουουου Βρε
Θωμαή πέκαμε να ζάμε για γκάνα μπλουτςάριςμα αλλά του κάκου …
Θ: Μα τσαι εκιού βρε Χριστσιανά το ένα ντ'έκι βρωμούντα το άλλιου ντ'έκι νυρίζουντα …Τσι ν'αλεί γκανένα
Σ: Αμέρα κα τσαι ταν Αφεγκία ντι Θωμαή, Σε τςεί μερίλε ζάκαμε τσαι 'γκιαει σα προύατα το σταλέ ..
Θ:
Βρε Σιούλα
Τσι προύατα τσαι αγκλίτςε μ'έσι αούα , 'ξον από πα του μεριχίλε, οι άλλοι μερίλε νία χαρά ήγκιαει…
Σ: Θωμαή για ετζε να ξοικαστήρε γιατσι ο 'σι αούα σι μπίτι κα μπάτσε στραβούτθερε..
Θ: Βρε νία χαρά ένι ορούα , τσι έσα θέα να έμε καταμόναχοι νάμου;
Σ: Εκιού θα μι ζουρλίσερε σάμερε .
Βρέ το ένα έκι έχουντε ένα σπαγκούτςι οπά τα Κόλια σι τσαι το έμισιου ο 'κι δενάχουντα τσιόατες .
Θ:Χαχαχα..
Έτρου είνι όλοι το καουτσαίρι βρε Σιούλα… Έσι ποία πλέα ότσι ό'σι νιουρίζα σι
Σ: Ορή κακότθο το άλλιου με τά μαστάρια τάτσου σα γκανιά καλαμοβύζα γίδα …..
Θ : Ξέχα τότθε τα μπλουτςαρίσματα γιατσί έτρου είνι γκιουκχουμένει τθα χειόθασσα το καουτσαίρι
Σ: Θα έσι για δέημα Θωμαή… Κια νι'οράτσερε το γκιούσιμο εκιού έσι μπορούα να μ'αλήερε, Ε , μπορούα έσι ;
Μην αλήερε άβα κουβέντα γιατσί θα μι συχύσερε
Να έμε κα θιλενάδε τσαι θίλοι .
Ποίνετε γκάνα μπλουτςάρισμα ένι ποίντα καλέ τθαν υγεία …
………….Εμέ Νιούντε Τσακώνικα …….
Δέφτερα τσαι Τςίτα – τουνΑωνάρη : ΧΛΙΒΕΡΑ ναμελρα του Ομογενή Αλευρά .
Γραφτέ τθα Τσακώνικα από τον Πάνο Μαρνέρη
Φτερα
………..Εμέ Νιούντε Τσακώνικα …..
Δέφτερα τσαι Τσίτα  του Αωνάρη : Α Τσακωνοπαρέα .
ΧΛΙΒΕΡΑ ΝΑΜΕΡΑ …Του ομογενή Αλευρά .
Διαστσευή τσαι γραφτέ τθα Τσακώνικα από τον Πάνο Μαρνέρη.
Ξοδεύα στσεδόν όα μι τα ζωή ταν Αστράλια, οξόν από κχάμποσοι γιορτέ ταν Ελλάδα .
Ατςαιρέγκα με δύου γονείε πφι ήγκιαει νιούντε ο ένα τθον άλλε στσεδόν μόνιου Τσακώνικα, Ετρου λοιπόν ατσαιρέγκα τσαι σ'έμα νιουρίζου καλύτερα από τα Ρωμέϊκα.
Έμα καταβαίνου συζητήσε από τα μιτσά μι ηλικία, α εξάςκηση έκι το πρόβλημα μι .
Θα ένι νία ΧΛΙΒΕΡΑ
Ναμέρα άν έντανη α γρούσσα ακολουθεί τα τύχη όπφου τόσοι άλλοι γιούρε το κόσμο τσαι σκωρεθεί (πφουντεϊθεί χαϊθεί)… Ανέ ευτσηθούμε ο κόσμο από τα περιοχά νάμου( Τσακωνιά)
Ένι αρτσετά περήφανε να νι κχοντούει ζωντανά
Ένα από τα ωραιούτερα μυνήματα πφι ένι έχου ο αβητέ ως Σάμερε .
Κακέ ξημέρουμα θίλεναλδε τσαι θίλοι ….
…….Εμέ Νιούντε Τσακώνικα ………..
Δέφτερα τσαι Τςίτα– του Οχτώμπρη  : Α Τσακωνοπαρέα .
Θιλενάδε : Του Πάνου Μαρνέρη .
Μπ: Έγκεινη όλιου με του μουτσούνε τσαι του χειραψίλε τσαι τουρ αποστάσαι ντ'ένι φερίκχουντα ακισταμό, τθα ψιούχα τσαι τθο κορμό , αλλά θα νι υπομένουμε άμα ένι για το καλέ..
Πολ: Ναι βρε θιλενάδε ντ'ένι μπάντα τάτσου από τα ύβατα ντι.
Δες: Να μη δείρε χέρα, μαειδέ αγκαλίε , να μη κασίσιου δίπα τθον άλλε , όα απογορεγκούμενα ..
Μπ : Έτρου οι αντροίποι είνι αποξενουμένει.
Πολ : Εζού σιατέρε με έντεοι του μουτσούνε ο 'νι τσαι νιουρίζα τσαι γκανένα , ένι μπερδεγκουμένα.
Δες: Καλέ,
Έγκεινη ένι το κάτσι άλλιου εζού κά κά
Ο 'νι νιουρίζα ούτε εμού , τσι να αλήου ψέμματα ν'αλήου…
Μπ: Ένι κιστία κάτσι θα ερεστεί ο 'νι δενατέ .
Πολ: Κα επέκα
Νιούμου ταν ατσιπέρη ότσι άμα έκι για γκανιά μπόμπα άκια να νι ίγκιαει έχουντε ερεστέ τσιόα ..
Δες: Ό 'τθε έχουντε τσαι άδικο θιλενάδε μι , αλλά ένι κιστία
Ως το  κάτσι θα έχωει ερεστέ ..
Μπ:Έτρου ένι το
Φυσικό του αντρούπου, να σιάνει τσαι να γκρενίζει.
Πολ:Άμα τσαι ο γκρενιστεί κάτσι τότθε τσι θα σιάξερε;
Με άβα όγια ένι πρέπουνντα να γρενιστεί κάτσι για να νι
Σιάξερε ..
Δες: Ναι αλλά ένι έχουντα διαφορά , άμα ένι
Βρονταήχου
Κάτσι ξεπίτηδες για να νι ξανασταλήξει το ιίδε, τότθε ένι μπλέγκου σε άβα κανάλια σε άλλοι πορίλε τσαι
Σταυροπορίλε ….
Μπ: Ο άντρωπο ένι αχόντακχο , ένι τσαι πλεονέχτα
Για τό ότσι ένι γινούμενε έντενη ένι ο φταίχτα.
Δες.Τσαι Πολ.
Μαζί: Χαλάλι ντι βρέ θιλενάδα…
Καλέ ξημέρουμα τσαι όμορφο συνταχινά
Δέφτερα τσαι Τςίτα –του Δετσέμπρη : κουιτέαπο το βιβλίε κραυγή Διαστσευή τσαι γραφτέ τθα Τσακώνικα από τον Πάνο Μαρνέρη .
Τ'Αγίου Σπυριδώνου οι Γερμανοί μαζούκαει όα τα ζωντανά από του Καλαβρυτινοί τσαι σε άγκαει τσαι αμέρα Δέφτερα τσαι  όλοι τουρ ατςοίποι τσαι νέοι τσαι σε σκωτούκαει … Οι ημερομηνίε είνι ακριβώς οι ιίδοι όπφου τσαι το ..
…………Εμέ Νιούντε Τσακώνικα ……..
Δέφτερα τσαι Τςίτα – του Δετσέμπρη  :Α Τσακωνοπαρέα .
Κουιτέ  από το Βιβλίε Κραυγή..
Διαστσευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη .
Α Γιώτα Κολλιοπούλου ενάτθε τα Καλάβρυτα .
Μάτη σι έκι α Ελένη Κολλιοπούλου τσαι αφέγκη σι ο Κώστα Κολλιόπουλε.
Τον Αφέγκη σι τσαι του δύου αϊθήνε σι το Σπήλιο τσαι το Τάκη σε σκωτούκαει οι Γερμανοί.
Εσπουδάε τσαι ενάτθε μανή το δε  παντρεύτε το χειρουργό Δηνήτρη Κωνσταντόπουλε από το Λεβίδι τσαι εμποίκαει δύου καμπτζία .
Α παρακάτου ένι α μαρτυρία σι :
Δέφτερα τα σύνταχα, δεκατςεί του Δετσέμπρη το  ατθαήε νάμου το ντούμα τα κχαμπάνα .
Ο αϊθή μι ο Σπήλιο αμπαήε τσαι γκριούβε τθο πατάρι δύου μαντινέλε φαέ .
Απέ συγιρήστε τσαι φύτζε ογλήγορα για το σκολείε .
Α Μάτη μι έκι έχα ορατέ κακό όνειρε τσαι
Έκι φοζουμένα για τα ζωά σι .Νιε πέτσε το λοιπόνου να γκριουφτεί,σε ένα Τσυπαρίσι τθο μύλε του Παπανικολόπουλου.
Ο Σπήλιο επέτσε : Α Μάτη νάμου εχάτσε τουρ εμαλοί σι .
Ένταοι ήγκιαει τα τελευταία όγια πφι άμε αναμεταξύ νάμου.
Ο άλλε μι αϊθή ο Τάκη, γκιούτθε ογλήγορα, φορέτσε το τσινούρτσι σι κουστούμι με το μακριού σι παντελόνι, καοχτενίστε,τσαί ξοικάχτε τθο καθρέφτα(γυαλίστρα) για τελευταία βοά.
Άτζε ένα όμορφο φαντέ μπέτσιμο ,ένα άντε, άρτουμα τσαι μαζί με το Σπήλιο τραβήαει για το σκολείε …..Μπρού φύτσει ο Τάκη γκριούβε τα βιβλία σι τσαι τα τετράϊδα σι ακατούσε από τα Βυσινία τσαι αφού σε μπέε επέτσε τθαν μιτσά νάμου
Αϊθά Μέλπω.
«Το νούντι τα βιβλία μι, μη τσαι σι άρωει οι Γερμανοί ……
Να έχουμε αγάκη τθα καρδία νάμου τσαι υγεία συντροϊθία νάμου.
……..Εμέ Νιούντε Τσακώνικα ………..
Δέφτερα τσαι Τςίτα –του Σερικχή  .
Κουιτέ  από το βιβλίε «ΚΡΑΥΓΗ».
Διαστσευή τσαι γραφτέ τθα Τσακώνικα από τον Πάνο Μαρνέρη .
Ηλιάνα σιάτη μι Φχαριστούντε ντι πρεσιού .
Εμέ Νιούντε Τσακώνικα …….Ηλιάνα
Δέφτερα τσαι Τςίτα – του Σερικχή : ΑΤσακωνοπαρέα
Κουιτέ : από το βιβλίε 'ΚΡΑΥΓΗ»
Α Ευθυμία Βάγια ενάτθε το  τθο Πριόλιθε τθα Καλάβρυτα, από τον Παναγιώτη Καγιάφα τσαι τα Θοδώρα Αναγνωστοπούλου.
Έκι έχα εννιά αϊθήνε τσαι αϊθέ .
Τον Κώστα, ταν Ατζελικώ, ταν Αθηνά, το Θανάση,το Γιώργο, ταν Ελένη, ταν Αλεξάντρα,το Θόδερε τσαι τον Αντρία ( πφι έκι παπά ) .
Στεφανούτθε το  το Γιώργο Βάγια τσαι μποίκαει τέσσερα καμπτζία.
Ταν Ατζελικώ,τον Δηνήτρη, ( ούγειε σκωρέτθε μιτσή),ταν Αμαλία τσαι τα Γιωργία .
Του  του Δετσέμπρη το  οι Γερμανοί εχτελέκαει τον άτσωπο σι, Γιώργο Βάγια  χρονού .Α χήρα πλέα Ευθυμία Βάγια έκι νία από του πρεσσοί ηρωίδε τάσου από έγκεινη όλιου, πφι εστάτθε του πούε σι.
Εστάτθε ορθά άξιε Μάτη τσαι αφέγκη μαζί..
Σκωρέτθε το  .
Τον κουβάνε έτενη Δετσέμπρη τσινήκαει οι Γερμανοί τσαι εκοκιάνει τθα Καλάβρυτα.
Το Σάμπα τ'αργά γεννάκα το μιτσή μι καμπτζί.
Τα Δέφτερα ενάτθε το μακελειό τσαι αραμάκα μοναχά μι ..
…Α βαρβαρότητα από όκια τσαι να παρήτθει, ένι βαρβαρότητα …..
…….Να αγαπήνουμε το δίπα νάμου τσαι να έχουμε υγεία .
……
………Εμέ Νιούντε Τσακώνικα ………….
Δέφτερα τσαι Τςίτα – τουΑουνάρη  : Α Τσακωνοπαρέα
Παππού εγγονέ  : του Πάνου Μαρνέρη .
— Ο 'νι ορούα ντι τσαι τόσιου χαρετέ για ταν ιδέα μι παππού ..
— Εζού ένι αντεχούμενε να νιάου πφου θα μπάλετε ταν αντρώκινε πλεονεξία τάτσου από έγκεινη όλιου .
—Το λοιπόνου παππού άμα ερέχουμε κάτσι αφού συμφωνέμε όλοι
Θα έγκουμε παρακάτου…
— Σαν τσι να ερέχετε καμπτζί μι;
— Βρε παππού γιατροί θα έμε , ένα γιατρικό ένα μπόλι ,νία αλοιφή, ντρόπο γιατρείας,
Ότσι ένι έχουντα να ποί με ταν υγεία …
— Ακόνη ένι αντεχούμενε να νιάου έκεινη πφι ένι Θέου …
—Ορή άμα έμε θέντε κάτσι τσινούρτση θα νι δίνουμε σ' ένα εργαστήριε σε ένα από τα κράτη τσαι το πάσα ένα κράτος θα
Πλερούτσει το μερκικό σι .
— Έδαρη εκαταβήκα καρδία μι, ο θα έχετε ιδιώτε να πλερούκχωει τα έξοδα τσαι απέ να θέλωει μερκικό…Ο 'νι έτρου ;
—Ναι παππού μι έτρου γιατσί όπφουρ επέτσερε τσαι εκιού ο άντρωπο ένι χαραμοφάη…
—Ένι νιούμενε τέλειε καρδία μι τσαι μακάρι να νι πετύχετε ..
— Όλοι οι αντροίποι παππού έμε ίσιοι τσαι ο 'με χρειασκουμένοι άβα όπλα για να σκωτουθούμε αναμεταξύ νάμου ..
—Καμπτζί μι έσι έχα απόλυτε δίτσηε αλλά ένι γέρου πλέα, οι εψιλοί μι είνι έχουντε ορατέ πρεσσά ….
Καλε ξημέρουμα σε όλε το κόσμο τσαι αγάκη του καρδίε νάμου .
Τάσου έμε αραμούντε τσαι ΤΣΑΚΩΝΙΚΑ ΕΜΕ ΝΙΟΥΝΤΕ……
…….Εμέ Νιούντε Τσακώνικα ….
Δέφτερα τσαι Τςίτα – του Απρίλη  :
Ποίμα Κορωναϊό β : του Πάνου Μαρνέρη ..
Γκανένα ο 'κι ολπίζου νι μαειδέ τσαι φαγγησκούμενε
Ότσι έγκεινη κολέγοι μι άκια να έκι γινούμενε .
Ένι αδιανόητε τσαι ό'νι αμογηκχούμενε
Ο κόσμο όλε ταν' τα γης τάσου να 'κι αμπαρουκχούμενε …
Άμα τσαι τθο πόλεμο θίλε μι σκωτουθείρε
Αδριάντα θα τθαήσωει ήρωα θα ναθείρε .
Άμα όμως ο
Κορωναϊό ντ'άρει να νι οράρε
Σα κούε τασ'ταν Άμπελε θίλε μι θε να
Ζάρε…
Από τσι σκωρεθού εζού
Πάλι θα μ'αλήερε
Τσι σημασία ένι έχουντα εκιού το τσι θα ποίερε ;
Νιάε, τότθε έντανη ταν γης όλοι να νι αφήουμε
Για
Να τσινεί πάλι απ 'ταν αρχή,
Ένι πρέπον να νι ποίουμε ….
Για ότσι ένι γινούμενε,
Βρε άντρωπο πλεονέχτα
Εκιού εσι
Ο ένοχο, εκιού έσι ο φταίχτα ….
Μπίτι ο σεβάστερε το γιούρε ντι, τα φύση
Γιάκεινη τσαι έντανη έδαρη, δία ένι τα λύση…
… Καλε ξημέρουμα τθα Τσακωνιά τσαι σε όλε το κόσμο .
………….
Εμέ Νιούντε Τσακώνικα ……..
Δέφτερα τσαι Τςίτα – του Σετθέμπρη: Το κηγάϊδι του Δήμου : του Πάνου Μαρνέρη
………Ένι νία παλιά αληιθινά ιστορία ……
……..Εμέ Νιούντε Τσακώνικα ………
Δέφτερα τσαι Τςίτα – του Σετθέμπρη  : Α Τσακωνοπαρέα .
Το κηγάϊδι του Δήμου : του Πάνου Μαρνέρη .
Έγκεινη το κηγάϊδι νι ήκιαει αούντε : το κηγάϊδι του Δήμου
Ένι ερικχούμενε το δυκικό μέρη τθο Άκχο λίγο βορειοανατολικά από τα Κάτου Σέα .
Α παλιά τσεντρικά πορεία, Παλιόχωρα Τερέ, ένι περούα ακριβώς απουρτέσε σι .
Ενι τσεροκήγαδε τσαι του παλιοί χρόνου έκι ανοιτθέ
Ο Γιάννη ο Παπαϊδά έκι νοικοτσούρι .
Έκι έχου κάλυε τα κάτου Σέα… Οπά έκι έχου τσαι το μαντρί σι .
Εζου πφι νιε θυνήμα έκι έχου προύατα αλλά μπρούτερα
Έκι έχου χκηνά .
Ο 'κι έχου μποιτέ καμπτζία .
Σα νοικοτσιούρι πφι έκι έκι έχου παρτέ τα δούλεψη σι κοπέλι, πφι έκι παρείντα από το Κορακοβούνι καμπτζί του Κώτςου του Κουρμπέλη
Γιούρε του  χρονού .
Το κοπέλι έκι κάτσι σαν υπηρέτα, ούγειε έκι αραμούντα μαζύσου τσαι έκι ποίντα δουλείε αλλά το πλέκιεριου έκι φυάτθουντα τα χκηνά.
Το κηγάϊδι πφι έκι ποκίχου ο Γιάννη τα Χκηνά έκι έγκεινη το του Δήμου .
Το κοπέλι εζάτσε να ποκίσει τα χκηνά αλλά ποτέ ο γιουρήε το κονάτσι .
Είνι θέντε να αλήνωει ότσι :όπφου το καμπτζί έκι μπάντα ύο με τα τέστα τσαι έκι γιομήντα του
Κορίτε να κίωει τα ζωντανά, ενα ζωντανέ τσιτάε τάσου το κηγάϊδι .
Εμποίτσε να γλυτούει το ζωντανέ λιουτςάντζε , τσιτάε τάσου τθο κηγάϊδι τσαι πρίτθε..
Νιε 'ρέκαει πριτθέ ύστερα από πρεσοι ούρε .
Ο θρύλε ένι έχου να αλήνει ότσι : Πρεσσοί νι ήγκιαει έχουντε νιατέ να κουίζει για βοήθα, όπφουρ ήγκιαει περούντε από τα πορεία, για πρεσσέ τσαιρέ
Αργούτερα ..
Α μάτη μι μ'κι οργινέγκα να μη σταμακίχου οπά , γιατσι το καμπτζί εζάτσε ασβάϊστε τσαι έκι βρυκοατσιαστέ ..
Με το καλό να ξημερουθούμε τσαι γλυκά να ονειρευτούμε …
Δέφτερα τσαι Τςίτα – του Φλεβάρη : Θωμαή τσαι Σιούλα : του Πάνου Μαρνέρη .
………..Εμέ Νιούντε Τσακώνικα ……
Δέφτερα τσαι Τςίτα – τουΦλεβάρη : Α Τσακωνοπαρέα .
Θωμαή και Σιούλα :του Πάνου Μαρνέρη.
—Θωμαήηηη ούτε νιουμένα έσι, αλλά ούτε τσ' ορουμένα ….
—Τσι να ποίου α έρμο… Κρυάδα βρε γειτόνισα !!!
—Άμα ο πεί τσαι έδαρη κρυάδα πότε θα νι πεί βρε γειτόνισα, τον Αωνάρη;
Χειμωνικό ένι, κρυάδα θα πεί ….
— Ορή γειτόνισα έα να σ'αλήουμε, να λεχού τσ'ένα καφέ…
— Άιντε ντε Χριστσιανά, αντεχουμένα έμα το καλέ ντι όγο..
— Ποίε καλέ όγο Σιούλα …
— Το καφέ ντέεεε, τσι άλλιου..
—Αααχ βρε Σιούλα το μπολκάτσι ντι έσι αναιμούκχα για το καφέ..
—Αμα ποίερε νάμου τα χάρη τσ'αλήερε τσαι το φετζάνι… Το βραχάνι ένι αναιμούκχα…Νιάτσερε εκιού!!!
— Ουουου καμούσου απ'όρπα χάμου, το θεό ντι ο 'σι έχα.
— Α ούρα α κα τσαι από κοντά γειτόνισα ..
Σάτση δόξα
Νάχει τ'όνουμά σι τσαι χιόνε ,τσαι βροχάδε τσαι παγουνίλε,απ'όα .
— Κάτσα κάτσα , ο 'ράτσετε τσι ενάτθε μ'έντεοι τουρ αντροίποι πφι πφατζικούτθαει τάσου τα μηχανοκίνητα σου;
— Βρε γειτόνισα να αλήουμε τσαι του στραβού το δίτσηε, Κια ήγκιαει έγκουντε τσαι έντεοι οι σκοκεινοί ;
— Του τσέλε σου γειτόνισα ..
— Μαλιάε α γρούσσα σ'έτεοι τουρ έρμοι πφι είνι αούντε το τσαιρέ,να κουίζουει , θα ξερίσει χιόνα, θα ποί θεομηνία, κια ήγκιαει έγκουντα έταοι τα παρλιακά έσι πορούα να μ' αλήερε;
Όχι τσίπτα άλλιου είνι κχαράχουντε τσαι τα ρέστα απανούσε…
— Έντανη ένι ατςά κουβέντα τσαι ένι θέα ούρα κολλέγισα μι .
Τάρατσε το ιδάτθυλε,Βόηθει τσαι 'κιού λιγάτσι
Τσαι όλοι μαζί να ν'μπάλουμε, πέρε το αβάτσι…
…………..Εμέ Νιούντε Τσακώνικα …….
Δέφτερα τσαι Τςίτα – του Σετθέμπρη: Περίπατε τον Άγιε Πέτρε ταρ Ελένη Μάνου
……………..Εμέ Νιούντε Τσακώνικα …………
Δέφτερα τσαί Τςίτα – του Σετθέμπρη :Η Τσακωνοπαρέα .
Περίπατε τθον Άγιε Πέτρε, ταρ Ελένη Μάνου.
Σάμερε έμε τθον Άγιε Πέτρε.
Έτθε ξέρουντε ότσι α Τσακωνιά έκι ανήκα τθο βιλαέτι του Αγίου Πέτρου ως το ;
Τότθε εμεριάτθε τσαί ενάτθε το Βιλαέτι του Αγίου Πέτρου τσαί το Βιλαέτι του Πραστού.
Όμε έχουντε πρεσσοί πληροφορίε για ταν πρώτε περίοδο τα δεύτερε τουρκοκρατία έμε έχουντε όμως για τα δεύτερε πέριοδο…Έτανη ταν περίοδο το βιλαέτι του Αγίου Πέτρου έκι πλερούκουντα τσεφαλικό φόρο, χαράτσι δηλαδής .
Γρόσια νή τσαί περσσούτερα σύφωνα με τον σπουδαίο ιστορικό Θάνο Βαγενά πφη ένι από τον Άγιε Πέτρε…Τότθε α Τροπολιντζά έκι δία .
Το Λεοντάρι ., Α Καρύταινα ., Α Μονεμπάσια  τσαί ο Μυστρά ., Σύφωνα με τα χαρκία ενού περιηγηκή του Γάλλου Πουκεβίλ.
Από νία καταγραφή τα χρονία του  έμε μαθαίντε ότσι τθον Άγιε Πέτρε τσαί Πραστέ οι ελληνιτσοί τσέλε ήγκιαει ., Τούρκο έκι μόνιου ο κατή… Ήγκιαει μπάντε πρεσσέ φαέ τσαί κρίσε, κρασία τσαί άζα, πάσα χκηνά τσαί προύατα…Ο Μαλεβέ τα Τσακωνιά έκι γιομάτε δεντζικά πφη ήγκιαει μπάντε κερεστέδε…Ογί ήγκιαει πφίρουντε τσαί μπάντε καρπό, .
Οκάδε τσαί κρίσα .
Οκάδε, έζα .
Καντάρια, άρτουμα .
Καντάρια, άζα .
Βαρέλε, κιννάβαρι .
Οκάδε, μέταξα  οκάδε, ήγκιαει έχουντε αργασήζια φκιάντε κιλίνια τσαί πρεσσά καρβουνοκάνινα…
Α Ελένη Θάνου Βαγενά ένι γράφα ότσι το  τθο Γυμνάσιε τθον Άγιε Πέτρε οι σατέρε ήγκιαει μαθαίντε τον τσακώνικο χορέ με το τραγούιδι «αμπέλι μου πλατύφυλλο…»
Άνα ένι ανακατούκχου τα χαρκία γκανένα πάσα πράματα ένι μαθαίνου, ο τόπο νάμου ένι έχου πρεσσού όμορφο ιστορία τσαί πρεσσού όμορφα μέρι, μην τσιάχετε ένα γιούρε μακρία, ο παράδεισε ένι δίπα νάμου…
Καλέ ξημέρουμα θιλενάδε τσαί θίλοι
…………….Εμέ Νιούντε Τσακώνικα…………
Δέφτερα τσαι Τςίτα – του Αγούστου : Καλάβρυτα  από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη .
Ταν όμορφο Μπαρμπαρίνα έμε Φχαριστούντε .
Χρόνου πρεσσοί σε όλοι πφι είνι γιορτάζουντε .
Εμέ Νιούντε Τσακώνικα ………
Δέφτερα τσαι Τςίτα – του Αγούστου .
: Α Τσακωνοπαρέα
Κουιτέ : από το βιβλίε «ΚΡΑΥΓΗ»
Διαστσευή τσαι γραφτέ τθα Τσακώνικα από τον Πάνο Μαρνέρη
Σαν εξεμπέτθαει εδενάε ότσι οι αντάρτοι σι ήγκιαει έχουντε ντουτέ τα τσιουφά, τθου πούε τσαι σε όλε σου το κορμό.
Από οπά τσαι πέρε αγριεύαει .
Εϊδατάνει να κλείουει
Όα .
Τα Τσιουρακά εμαζούκαει όα τα χκηνά τσαι τα προύατα τσαι εβαλήκαει φρουρά τθα Καλάβρυτα .
Πέντε χιλιάδε στρατέ ου 'γκιαει λίγοι .
Έσα μπορου να μπάρε τθα Καλάβρυτα αλλά όχι να μπαήρε.
Ύστερα εκλείτσε τσαι α συγκοινωνία.
Σταμακίαει όα.
Ησυχία .
Τα Δέφτερα πφι ενάτθε το κακό εκαλέκαει όλοι νάμου να μαζουτθούμε τθο σκολείε.Εντούτσε α κχαμπάνα τσαι εζου ούτε πφι έμα νιουρίζα γιατσί έκι ντία.
Εκάνε τθα τσέα, του Μπρέ α γουναίκα πφι έκι απόκχαλε τσαι με πέτσε:
—Τσι έσι στέκα;
—Γιατσί;
Απογήμα.
—Να φύτσουμε όλοι, να νάρουμε από ένα μπέτσιμο τσαι να κχαμπάμε τθο σκολείε ..
Ετθάκαμε, άγκα ένα μπέτσιμο
Τσαι εζάκαμε τθο σκολείε να νιλήουει νάμου.
Οπά ήγκιαει όλοι μαζουτοί ..
Δέφτερα τσαι Τςίτα – του Νοέμπρη : Κουιτέ απο το βιβλίε κραυγή : Διαστσευή τσαι γραφτέ τθα Τσακώνικα από τον Πάνο Μαρνέρη .
…………Εμέ Νιούντε Τσακώνικα …………
Δέφτερα τσαι Τςίτα – του Νοέμβρη : Α Τσακωνοπαρέα .
Καλάβρυτα, Κουιτέ: απο το βιβλίε ….ΚΡΑΥΓΗ…..
Διαστσευή τσαι γραφτέ τθα Τσακώνικα απο τον Πάνο Μαρνέρη.
Συνέχεια απο τα μαρτυρία ταρ: Ελένη Κολλιοπούλου.
Ετθάκα, γκιούμα τσαι μπαήκα τάτσου .Τα Καλάβρυτα ήγκιαει τάσου τθα κατσαβάρα .
Έκι ποίντα φαρμάτσι.
Γκιούμα κα τσαι ντουγρού για τα τσέα του Γιώργου Τσυριακοπούλου.Δούκα τσαι άγκα να σούσου, δίχως να μ' οράνει οι Γερμανοί πφι ήγκιαει ποίντε περίπολε .
Σε 'ρέκα ξενυχκιστοί τσαι μετά σ' αμογήκα του φόβοι μι.
Με πέτσε ότσι έκι πλέα αργά τσαι με συμβουλεύε να γιουρίσου το κονάτσι μι .
Αποχαιρεκίσμαει με δάκρυα τουρ εψιλοί .
Σαν εσούκα τα τσέα τσαι έμα ανοίντα το πόρε ενιάκα τα κχαμπάνα.
Ανταριάσμα..
Το κακό νέο διαθούτθε.
Τα καμπτζία μι τθάκαει, γκιούτθαει τσαι άγκαει ταν πορεία δίχως γιουρισμό .
Ο υζέ μι ο Τάκης, καμπτζί αμούστακο, εγκριούβε τα βιβλία σι τσαι τετράϊδα σι κάτου από νία βυσσινία, σε μπέε με νια μαντανία τσαι πέτσε ταν αϊθά σι να σι προσέχει.
Ο Σπήλιο έκι τραβήντου τον αϊθή σι από τα χέρα ,ο 'κι κχοντουκχούμενε..
Κια να έκι νιουρίζου τσι νι έκι απαντέχουντα .Άγκαει άντε, άρτουμα, γιομήκαει του μπρούσε σου με φιρίκια ( μιτσά μάβα) τσαι τσινήκαει .
Εκιάκα το Σπήλιο από τα χέρα τσαι νιε πέκα να μπαεί αψεά τθο Τσυπαρίσι τσαι να γκριουφτεί οπά .Εγειάτσε, χαιρεκίαει νάμου τσαι φύγκαει .
Ετοιμά το Γιάννη, τον άλλε μι υζέ, του  σιατέρε μι, ο άτσωπο μι τσαι
Εζού, άγκαμε τσαι μπετσίματα, άντε τσαι άρτουμα τσαι τσινήκαμε .
Α ούρα α κα,
Να έμε όλοι κα τσαι να έχουμε ταν υγεία νάμου..
………Εμέ Νιούντε Τσακώνικα ………..
Δέφτερα τσαι Τςίτα – του Γενάρη .
Κουιτέ από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη.
Σίσσυ σιάτη μι κα χρονία να έχουμε τσαι ντ'έμε Φχαριστούντε πρεσσιού ..
Σισσυ Ζαρόκωστα
Δέφτερα τσαι Τςιίτα – του Γενάρη : Α Τσακωνοπαρέα …..
Κουιτέ  «από το βιβλίε
«ΚΡΑΥΓΗ»
Έμαει σκάφουντε τσαι απανούσε νάμου ήγκιαει περούντα τα Στούκας τσαι ενεί από το φόβο έμαει γκριουφουμένει σε νία γούρνα.
Έγκεινη ο 'κι κχάκχουμα!!!
Ο 'μαει πορούντε να σκάψουμε.
Έμαει σκάφουντε ακόνη τσαι με τα νύχια .Για τςεί τέσσερι ναμέρε το νεκροταφείε έκι νία κόαση .Νιούτθε φόβου,νιούτθε τάσου τα φρίτση, νιούτθε τάσου τθα κόαση .
Κουιτοί ταρ απολπισία, πόνε,νοιρόγια τσαι σωροί από αντρώκινα τσιφάρια πφι έκι πρέπουντα να σι κχακχούτσουμε..
Πρεσσοί οικογένειε ήγκιαει έχουντε πέντε ως οχτώ τςιφάρια να κχακχούτσωει.
Το χώμα ποκίστε με αίμα τσαι έκι νατέ λάσπη πφι έκι σούνα ως του γούνοι.
Ταν άβα μέρα τσινήκαμε για το νεκροταφείε…Πφου νά ανάψουμε τα καγκήλια;
Με τσι Άι;
Εχουντε έμαει τσίπτα ;
Τσίπτα.
Λίγο αούλι εδούτσε νάμου ο Ερυθρέ Σταυρέ.
Εμαει βάντε σ'ένα σκουτέλι λίγο, με λίγο μπαμπακούλι πφι νι έμαει σούφουντε τσαι
Απέ σ'έμαει ανάφουντε.Τα νιούτθα ήγκιαει παρείντε οι κούνοι τσαι σι ήγκιαει ξακχακχούχουντε τσαι ήγκιαει τσούντε τα ιίδα τα αφεγκικά σου από τα κείνα… Νία κόαση .
Ο άντρωπο το χειρούτερε τέρας τα φύση θιλενάδε τσαι θίλοι .
Δέφτερα τσαι Τςίτα – του Νοέμπρη :Θωμαή τσαι Σιούλα Γειτόνισε  του Πάνου Μαρνέρη
…………Εμέ Νιούντε Τσακώνικα……….
Δέφτερα τσαι Τςίτα – του Μοέμπρη : Α Τσακωνοπαρέα .
Θωμαή τσαι Σιούλα Γειτόνισε
—Εςούβε ο κάψο Γιάννη τσαι με πέτσε έντανη ένι α πορεία τσεία, θυμουμένα έσι τα τσέα ..
— Τσαι…..
Θυμουμένα νι έσα;
—Όχι δα, Κχόντου όρκομι, νιε πέκα , να ζοικάξου το χαρκιούλι γιατσί ο 'νι συνοούα .
—Ουουου Καψο Σιούλα τσαι εκιού καλά όσα τσεροθυμουμένα το νούμερε τα τσελή..Μ'όσα νιουρίζα τα τζέα ;
Τόσοι βολαί έσι ζατά;
—Θωμαή με κιάτσε νία ταραχή τσαι όμα θυμουμένα τσίπτα μαειδέ τσαι 'μα νιουρίζα τσίπτα .
Ταν εφτσή μι νάχει το καμπτζί, να κόφει αμέρε από σ'ενίου ο Θεός τσαι να
Δίνει σ'ετήνε ..
—Αχ βρε Σιούλα τσι είνι έχουντα να οράνει τα ψίλια νάμου ακόνη ;
Έωνη σούσε ..
—Εβαλήτσε το μαργουτέ το νούμερε οπά με τα κουγκία σι τσαι αναιμούτθε έτενη ο πούτανε πάλι τσαι νιε πέτσε
: Ετζε τα ίσια τσαι σε ένα λεφτέ ξαναπέτσε .
Εσούκατε α τσέα ένι ταν ίσιε νιούμου χέρα
Κια τθο ιδάβολε έκι ορού τσαι έκι συννοού έντενη ο γούναικο
Κια να ζάει!!
Τσαι κια έκι γκριουφτέ βρε Θωμαή .
—Τσι να ντ'αλήου βρε Σιούλα άμα τσαι έμα καταβαίνα άκια να ντ'αλήου , αλλά ;… Αλλά ..
— Ερωτήκα το Γιάννη, βρε Γιάννη νιε πέκα, νάχερε ταν εφτσή μι νάχερε
Απο κιά να μου ένι ορούα, πφι ντ'ένι αούα κια να ζάρε;
—Τσαι τσι ντ'απογήτθε Σιούλα;
—Ένι Δορυφόρο .
Βρε τσι δορυφόρο έντανη ένι εωσφόρο Έωνη μι.
—Βρε Σιούλα ούτε για κακιούρημα ο 'νι μπορού να ζάει γκανένα πλέα
— Όα τθα φόρα Θωμαή όα, κια να
Γκριουφτεί γκανένα μαθές ;
…….Εβαλήκαει τθο Δορυφόρο, το πούτανε τον Εωσφόρο
…….Πφι όα σ'ένι ορού , κιά α έρμο να γκριουφτουουού…
Καλέ ξημέρουμα τσαι ο Θεός να βάλει τά χέρα σι.
……..Μιλάμε Τσακώνικα ……..
Δέφτερα τσαι Τςίτα –του Αμάη  : Α Τσακωνοπαρέα
Παππού εγγονε : Του Πάνου Μαρνέρη .
Παππού τσαιρέ ένι είχα να ντι οράου Πφουρ έσι ;
— Καώς τα κούκλα μι , άμα ό περάρε από ογή πφου θα μ' οράρε καμπτζί μι .
— Ναι παππού μι ένα δίτσηε νι έσι έχου..
—Ο 'νι κειράζουντα σιάτη , ως πόσα κομμάκια να ναθείρε τσαι εκιού…
—Ντ'ένι ορούα λιγάτσι ανταριαστέ νή ένι α ιδέα μι .
— Καμπτζί μι μ'ένταει όα πφι με πέτσερε, για το σόνιςμα του Πλανήτα, πφου να μην ένι ανταριαστέ τσαι προβλημακιστέ.
— Ναι παππού μι ένα επέτσε ότσι : Ένι πλέα ορατέ ότσι α κλιμακικά αλλαγή πφι ένι παρία από τον άντρωπο ένι τόσιου δενατά όσιου α δένανη τα φύση.
— Τότθε ο άντρωπο ένι έχου τα δένανη να σταμακίσει τουρ ανοησίλε, να σμμορφουϊθεί για να μη μόλει α συντέλεια .
— Το  έκι ίσιε τσαι το ίιδε με το …
—Ο 'μ' έγκουντε μπίτι κα σιάτη μι από το κακό τθο χειρούτερε … Κυρ κυρίου πφι έκι αούα τσαι α σκωρεμένα α Μάτη μι .
— Ετελειούτσε το  τθουρ , βαθημοί τάνου, πιο αψεά από τσι έκι μπρούτερα από τα βιομηχανικά εποχά , γιάκεινη έμε ορούντε έντεοι όλοι του κακοτσαιρίλε σε όλε το πλανήτα .
— Ναι καμπτζί μι πολυμπρίλε κάρε τσαι όα τα κακά ..
— Παππού για φαγγίσου να τθάει α Θέρμη – βαθημοι τάνου όπφουρ είνι αούντε οι ειδιτσοί ;
— Α Έωνη να βάλει τα χέρα σι ..
— Ο άντρωπο να νι κατάβει τσαι να βάλει τα χέρα σι , ειδεμής α Έωνη θα νι αφεί τθα τύχη σι ….
Καλε ξημέρουμα θιλενάδε τσαι θίλοι .Ανέ ποίουμε το χρήε νάμου όλοι.
Δέφτερα τσαι Τςίτα – του Αγούστου : α προτεραιότητα του γραφτού όγου :ταρ Ελένη Μάνου
Δέφτερα τσαι Τςίτα – του Αγούστου  .
Μιλάμε Τσακώνικα
Ο αφέγγη τα γλωσσολογία Φερδινάνδος ντε Σωσσύρ τθουρ αρχέ του ου αιώνα προβαλήτσε το επιχείρημα ότσι α πιο φυσικό έκφραση τα γρουσσέ ένι ο προφορικό όγο τσαί όχι ο γραφτέ, γιάκεινι α έρευνα για τα γρούσσα ένι πρέπουντα να δει προτεραιότητα τθον προφορικό όγο.
Εστιζήε το επιχείρημα σι του παρακάτου παρατηρήσε.
Α) Ο προφορικό όγο ένι προγενέστερε του γραφτού.
Οι αθροίποι ήγκιαει επιτσοινωνούντε με τον προφορικό όγο πρεσσοί χιλιετίε μπρου ταν ανακάλυψη τα γραθή, πφη ενάτθε σύφωνα με τουρ ειδιτσοί .
Χρόνου μπρούτερα.
Β) ο προφορικό όγο ένι πλέκεριου διαδουτέ από τον γραφτέ.
Γ)το καμπζί πρώτα ένι νοούντα τα γρούσσα τθαν προφορικά σι μορφή τσαί μόνιου αργούτερα κατά τα σχολικά σι θητεία ένι μαθαίντα τα γραθή.
Δ)ένι ακόνη πρεσσού χαρακτηριστικό τσαί πρεσσού σημαγκικό ότσι για να μάθει το καμπζί να επιτσοινωνεί με τον προφορικό όγο, ένι αρτσετέ να ερεστεί σε μέρι όκια ένι νιληκχουμένα νία γρούσσα.
Ο προφορικό όγο δηλαδής ένι αναπτυσκούμενε φυσικά ενώ για να μάθει τα γραθή ένι πρέπουντα να ν'άρει συστηματικά διδασκαλία.
Α γραθή δηλαδή ένι νια επίκτητε ικανότητα αναπαράσταση τα προφορικά γλωσσικό έκφραση.
Ε) τθου περσσούτερε μορφέ τα γραθή τα σύμβολα πφη έμε βάντε είνι έχουντα βάση τα στοιχεία του προφορικού όγου, π.Χ.
Το αλφαβητικό σύστημα ένι έχουντα στοιχεία πφη το καθένα σι ένι αντιστοιχούντα σε ένα ήχο, φθόγγο.
Ακόνη τσαί το συλλαβικό σύστημα πφη είνι έχουντε
Για παράδειγμα οι Γιαπωνέζοι ένι βασισκούμενε τα μονάδα τα συλλαβή τσαί α έννοια τα συλλαβή ένι ορισκουμένα φωνολογικά τάσου τθον προφορικό όγο…
Όα ένταοι σ'ένι αναφερίκχα για να αλήου ξάστερα ότσι όσα χαρκία τσαί αν γραφτούνι τθα γρούσσα νάμου από λίγοι ρομαγκιτσοί, αν α τσακώνα Μάτη ό νανατσίσει το οχωνούδι σι με τσακώνικα νανουρίσματα τσαί ο νι ταχταζίσει με τσακώνικα ταχταζίσματα, αν α τσακώνα μαμού ο αφηγηθεί
Τσακώνικα παρανύθια, ο ευτσυθεί τσαί ο μαούτσει το εγγόνι σι τσακώνιχα, αν ο τσακώνα παππού ο τραγουιδεί τσακώνιχα τραγούιδα τσαί αν ο Τσάκωνα αφέγγη ο παιζάτσει τσαί ο νιλή τσακώνιχα, α Τσακώνιχο γρούσσα ένι καταδικαστά να πφουντεϊθεί τσαί να νι μαθαίνωι τα καμπζία σα νεκρά γρούσσα….
Κάλε ξημέρουμα …Νιλήνετε τα γρούσσα νάμου .
Δέφτερα τσαι Τςίτα – του Γενάρη  : Κουιτέ  : από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
…………Εμέ Νιούντε Τσακώνικα …….
Δέφτερα τσαι Τςίτα – του Γενάρη  : Α Τσακωνοπαρέα .
Κουιτέ : από το Βιβλίε «ΚΡΑΥΓΗ»
Διαστσευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη.
Έμα τραβήντα τον Αλέξη μι από τα χέρα τσαι ετήνε έκι παρίου δρανήντου κοντά μι .
Οι εψιλοί μι τετρακόσιοι για γκάνα Γερμανέ .
Πλέκιεριου έμα προσέχα του ρέφτοι απο του Τσέλε πφι ήγκιαει δέσουντε .
Σαν εσούκα τθα παλιά αστυνομία α ματία μι τσιτάε τθα
Χούρα του του Καπή .Ήγκιαει κοτσινίζουντα τα πλάγια .
Ο 'μα μπορούα να ξεχουρίσου τσίπτα .
Ενιάκα τσαι απανουτοί ντουφετσίλε.
Με περάτσε απο τον εμαλέ ότσι μαζούκαει οπά όα τα ίδιτα απο του τσέλε, σε μπουχίαει τσαι σι ήγκιαει ντουφετσίζουντε να αμπρούνει τσαι να δάνει .
Ο 'μα έχα τσαι πρεσσά
Δένανη τσαι κουράγιο να δρανήτσου.
Εσούκα τα τσέα μι, ούγειε έκι συγκιουτά απο ταν ικχάρα .
Αφήκα οπά τον Αλέξη μι τσαι ανεμούμα τουρ αώνε του Τσιλίρα ν'αγναντέψου.
Εκάνα σούκχα με σούκχα με του Γερμανοί σκοποί .
Με γιουρήαει κίσου.
Ου 'γκιαει αφήντε μι να περάου.
Κισογιουρία τσαι κοντοστάμα.
Τότθε όράκα Γερμανοί να σιούρωει ατσοίποι τσαι να σ' αναιμούκχωει
Ένα Γερμανέ έκι τραβήντου ένα από τον πούα τσαι ένα άλλε έκι ντουφετσίζου.
Τότθε πλέα καταβήκα ότσι, οπά ου 'γκιαει ίδιτα, αλλά ατσοίποι σκωτουτοί … Λιούτθαει οι γούνοι μι .
Μ'έκι φαγκισκούμενε ότσι έμα έχα σαράντα πυρετέ.
Ψιουχρέ έμπορα ούε το κορμό μι.
Ο μπορέκα να σταθού ορθά τσαι κατσάκα σ'ένα κοτρόνι…
Α χτηνωϊδία του πολέμου ..
Να έχουμε όλοι ταν υγεία νάμου..
Α ούρα α κα .
Νία τσινουρτσία αμέρα ένι ξημερούκχα .
……….Εμέ Νιούντε Τσακώνικα …….
Δέφτερα τσαι Τςίτα –του Γενάρη : Στάϊθη Συκιώτα : του Πάνου Μαρνέρη
……….Εμέ Νιούντε Τσακώνικα ……
Δέφτερα τσαι Τςίτα – του Γενάρη : Α Τσακωνοπαρέα …..
Στάϊθη Συκιώτα ο ευεργέτα νάμου
Εκάνα Σάμερε το κονάτσι του Στάϊθη Συκιώτατθο Τςουμία να ποίου έγκεινη το Βίντεο .
Σημαϊδακο;
Ο Στάϊθη εζήτσε τάνου από πενήντα χρόνου τθο Καναδά τάσου του χιόνε.
Σάμερε ένι χιονιστε ογή τθο κονάτσι πφι ενάτθε τθο Τςουμία..
Εκάνε το λοιπόν ο Στάϊθη κίσου το τόπο σι με σκοπό .
Έκι έχου αποστολή .
Εκάνε λοιπόν συνταξιούχο αλλά τσαι εκατομυριούχο τθο τόπο σι .Εκάνε να δεί κίσου τθο τόπο πφι νι εδούτσε ζωή .
Ό'κι υποχρεουτέ αλλά έκι κιστίου ότσι έκι το χρήε σι .
Έκι όμως τσαι το όνειρε σι .
Ο Τςυμία τα Παλιόχωρα έκι α αγάκη σι .
Ογή ένι α πατρικά σι τσέα , το πατρικό σι κονάτσι , το Συκιωτέϊκο μαντρί.
Έκι Θέου να κιμεί τα μνήμη του προπάππου σι
Στάθη, του παππούδε σι τσαι του γονείε σι .
Ογή το Τςουμία ένι το κηγάϊδι ούγειε έκι έχου ανοιτθέ μοναχό σι , με τουρ ιίδοι σι του χέρε, μπρου φύτσει για το
Εξωτερικό.
Α πορεία για ταν Παλιόχωρα έκι τθο πρόγραμμα σι.
Εχρηματοδοτήτσε λοιπόνου τα τσιμεντόστρουση σι .
Αλλά έκεινη πφι για σ'ενίου ένι αξιέπαινε ο Στάϊθη ο 'νι μόνιου το ότσι επλερούτσε περίπου ένα εκατομύριε ευρώ για να τσιμεντοστρούει γιούρε τα  χιλιόμετρα πορεία , αλλά το ότσι επιστατεύε το έργο σι.
Εστάτθε
Όρπα τσαι από ταν αρχά έως το τέλη άγρυπνε φρουρέ για τα διεκπεραίουση του έργου.
Ετσιμεντοστρούτσε ως το πόρε
Του μαντρίου σι .
Τσαι το πιο παράξενε από όα .
Ότσι τελεύε το έργο σι, ετελειούτσε τσαι ετήνε .
Εφύτζε τσαι εζάτσε να ξακισταθεί .Αρτσετά ακιστάτθε σε όα σι τα ζωή ..
Καλέ ξημέρουμα πατριώτε μι ,ανέ μνημονέγκουμε το Στάϊθη .
Στάϊθη Πατριώτα Τσάκωνα λεβέγκη του Τςουμία
Στάϊθη γενναόδωρε με ταν ατςθά καρδία.
Όλοι ντ'έμε λατρέγκουντε τσαι ντ'έμε μνημονέγκουντε..
……………Εμέ Νιούντε Τσακώνικα ………..
Δέφτερα τσαι Τςίτα – του Αουνάρη :κουιτέ : από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Βασίλη φχαριστούντε..
………….Εμέ Νιούντε Τσακώνικα …………Βασίλης.
Δέφτερα τςαι Τςίτα – του Σερικχή : Α Τσακωνοπαρέα.
Κουιτέ  :από το βιβλίε «ΚΡΑΥΓΗ»
..
Τα πορεία ερέτσε νάμου νιά γουναίκα τσαι κουίε: — Σκωτούκαει τουρ ατςοίποι νάμου !!!
Τότθε
Γιουρήαμε τσαι μποίκαμε κατά τάνου .
Αφήκα τον υζέ μι με ένα σιατέρη, το Ελενάτσι του Πάσχου να νι φυάτθει τθο γυμναστήριε .
Εμπαήκα τθο τόπο του φονικού μ'ένα μπέτσιμο πφι έμα έχα κυλιτθέ το καμπτζί μι .
Οπά οι γουναίτσε ήγκιαει ψαφούντε, βούντε τσαι κουΐζουντε.
Πρεσσοί γουναίτσε ου 'γκιαει ερέχουντε του διτσοί σου όγω του ότσι ήγκιαει πακουτοί ,ο ένα τάνου τον άλλε .
Ένα σωρέ από αντροίποι , όλοι σκωτουτοί να ντι κιάνει ντρέα, να ντι φύνωει οι εμαλοί .
Δοτσίσμαει ότσι έμαει έχουντε πρεσσά δουλεία απουρτέσε νάμου,
Γιατσι σε λίγο άκια να καγκιούει .
Ο άτςωπο μι έκι πουρτέσε, πουρτέσε.
Έκι τσιτθατθέ τ'ακίστομα γιατσί έκι ντουφετσιστέ από κίσου.
Ο 'κι ματουτέ.
Ένα κχιαούλι αίμα .Νιε βαλήκα τάνου τθο μπέτσιμο τσαι νιε τραβήα .
Τθα μισά τα πορία με
Βοηθήκαει : α Γιώτα τσαι α Ευανθία τσαι νιε αποσούκαμε τθο νεκροταφείε .
Α ούρα α κα θιλενάδε τσαι θίλοι .
Αγάκη τσαι υγεία σε όλοι νάμου .
……….Εμέ Νιούντε Τσακώνικα …………
Δέφτερα τσαί Τσίτα - του Απρίλη : Α Τσακωνοπαρέα.
Θωμαή τσαι Σιούλα : του Πάνου Μαρνέρη ..
—Θωμαή κα νάμου αμέρα γειτόνισα .
—Κα νάμου αμέρα Σιούλα ..
—Σαν ύο γειτόνισα ένι περού ο τσαιρέ …
—Έγκεινη άλε νι κίσου….
—Πότε μπάτσε ο νέο χρόνε, φύτζε τσαι το χειμωνικό, τσ'εκάνε α Άνοιξη ουουε Δέσποιναααα…
—Ορή ντίντα ένι το πόρε το καουτσαίρι κακότθο….
—Ο 'σι αούα τσίπτα… Ντίντα το καουτσαίρι το πόρε, αλλά ντίντα τσαι τα χρονάτζα τουρ ίςε μι αααχ.
—Νιε κχοντούτσερε
Όα τα Σαρακοστά Σιούλα;
—Αμ πφού δα ταν έμισε βρε Θωμαή !!!
Μη μ'αλήερε ότσι εκιού ο κχοντούτσερε νι;
—Κχοντούκχα, κχοντούκχα γειτόνισα, Ορή κακότθο σε νία εβδημά έμε έχουντε Αμπρία τσιόατες …
—Γιάκεινη ντε πέκα πφουρ ένι περού ο τσαιρέ, ένι πρέπουντα να τσινήουμε τουρ εκοιμασίλε…
— Ορή γειτόνισα κάτσι πετσιλίσματα έμα έχα, σε τελεύα, πέκα να μη παλαίγκου τα ατςά εβδημά.
—Τσαι εζού ταχία τσαι ταν ασικρία θα σι τελέψου, έτρου να σι φρεσκάρου λιγάτσι , έμα αντεχουμένα να μπάτσε μόλει τσαι γκάνα καμπτζί, αλλά οράκα εζού…
—Έκι για να μόλωει γειτόνισα;
— Ένι έχα να σ'οράου τςεί
Χρόνου σ'αποθυμήκα τσαι του γιορτέ… Να μη είνι λείπουντα, αλλά ανέ σ'έχει ο Χριστέ κά, εζού θ'αντεχούμα ….
Τσαι τσι άλλιου να ποίου;
—Κα δεξίματα να έχερε γειτόνισα ..Έντανη α πλεμονάρα ενέτζε τα τάνου κάτου , εχάτσε ο κόσμο τα σειρά σι ..
Κα Ανάσταση να έχουμε τσαι όλε ο κόσμο να έχει ταν υγεία σι .
Δέφτερα τσαι Τςίτα – του Δετσέμπρη .
Κουιτέ  από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη .
Καμαρούετε ταν Μπαρμπαρίνα νάμου το Άγιε έγκεινη καμπτζί πφι για νία ακόνη βοά εμποίτσε νάμου πρεσσιου περήφανοι .
……………Εμέ Νιούντε Τσακώνικα………..Μπαρμπαρίνα
Δέφτερα τσαι Τςίτα – του Δετσέμπρη : Α Τσακωνοπαρέα .
…..Το τάφο νι
Ανοίαμε αναχλέ, γκανιά εκοσιαρία με τριάντα πόντου.
Άκια να βάλουμε οπά το πεθερέ μι, Βασίλη Τσαβαλά, το συτζενικό μι Αλέκο Τσαβαλά τσαι τον άτςωπο μι.
Απέ άγκαμε τα μπετσίματα
Τσαι εζάκαμε να κουβαλήουμε του σκωτουτοί.Σε βαλήκαμε τάνου τθα μπετσίματα τσαι σ'έμαι σιούρουντε τθο κατάβα .
Σε 'νέγκαμε σε βαλήκαμε τάσου τθο μνήμα.
Ούτε σε σιάμε μαειδέ τσαι σε σβαήαμε.
Οι παπάδε τσαι έτεοι ήγκιαει σκωτουτοί .
Όγω του ότσι σε κχακχούαμε αναχλά, ήγκιαει κχαμπέντε οι κούνοι τσαι σι ήγκιαει ξεκχακχούχουντε, γιάκεινη έμαει ποίντε βάρδιε να σι φυάτθουμε .
Ο 'νι αντέχα να συνεχίσου.
Στερεύε το σκεφτικό μι.
Τουρ  του Γενάρη το  ενέγκα τθο κόσμο τα δρακουνιού νάμου .
Ποτέ ο νιουρήε ταν αγκαλία μαειδέ τσαι τα προστασία τ'αφέγκη σι .
Πφι νι εβαφκία νι εδούκα το όνουμα ταρ αφέφέγκη σι..
…..
ΠΑΝΑΓΙΩΤΣΗ…….
… Μόνιου θαυμασμό για έντεοι τουρ ηρωίδε ματέρε ….
Δέφτερα τσαι Τςίτα –του Μάτζη .
Πάνο τσαι Ελένη Καθαρία Δέφτερα : του Πάνου Ναρνέρη .
-Πάνο σάμερε ένι α πρώτε αμέρα τα Σαρακοστά …
—Αααα ο 'σι ξέρα σι κα τα πράματα ;
—Ο 'νι α πρώτε μέρα τα Σαρακοστά τσι ένι :…
— Ελένη πφου νι είνι αούντε τα σαμερινα αμέρα ;
—Δέφτερα νι είνι αούντε ακο λέει πφου νι είνι αούντε..
— Λενιώ νι είνι σούντε Καθαρία Δέφτερα Λενιωωωωώ
—Ναι βρε Πάνο Ναι .
— Έσι ξέρα γιατσί νι είνι αούντε καθαρία Δέφτερα ;.
—Πφου ο 'νι ξέρα .
Νι είνι αούντε έτρου γιατσί σάμερε ου 'νι τςούντε ούτε Άι …
— Αμ ο 'σι ξέρα σι κα τα πράματα !!
—Πάνο για Όρα μι κα εκιού έσι Θέου να ερέχησιου σε κουβέντα με ένι φαγκισκούμενε …
— Νιάε μι νι
Είνι αούντε καθαρία Δέφτερα γιατσί σάμερε σι είνι παστρέγκουντε όα …
— Ουουου θα ζάρε τα κόαση κια θα παραδούρε ψιούχα ,νιάε οπά σι είνι παστρέγκουντε όα .
— Όρα μη ζάου τα κόαση με νία γουλία κριαούνι τσαι γκάνα σβώλε αρτουμάτσι ..
Σάμερε νι έμε έχουντε έθιμο τσαι έμε έγκουντε τονΆγιε Χριστόφορα
Ενεί α παλιοπαρέα .
— Ε τότθε να μόλου τσαι εζού .
— Μάζου ότσι είνι αραματέ από τουρ Αποκρίσιε να σι ξεπαστρέψουμε
Ένι αμαρκία να ζάνει χατά …..
— Αμαρκία ένι να σι περιδρονιάσουμε ..
Εζού να ξέρερε θα φέρου τουρ αγάνε , κχάμποσοι ελίε , χαλεβά γκάνα δύου ρέτζε τσαι γκανία σαρδέα …Εκιού φάε ότσι έσι Θέου …
…..Καλε ξημέρουμα τσαι κα Σαρακοστά ….
Εμέ Νιούντε Τσακώνικα ……….,
Δέφτερα τσαι Τςίτα - του Φλεβάρη .
Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Μαρία Φχαριστούντε ντι πρεσσιού σιάτη μι .
……………..Εμέ Νιούντε Τσακώνικα …………Μαρία Αλεβάντη .
Δέφτερα τσαι Τςίτα - του Φλεβάρη  : Α Τσακωνοπαρέα .
Κουιτέ  από το βιβλίε «ΚΡΑΥΓΗ»
Όσιου για τα κχαμπάνα… Έτανη ντούτσε συνταχούλια .
Ότσι νιε νιάτσε ο αϊθή μι ο Χρήστο νιε συγκιούκαει οι ουϊθίουνε .
«Ως ογή έκι.
Να μου είνι μαζούκχουντε το σκολείε να σκωτούνει νάμου» επέτσε:
Σάματσι νι έκι νιουρίζου .
Σε μαζούκαει όλοι .
Ήγκιαει έχουντε βαλτέ τσαι σκοποί να μη φύτσει γκανένα .
Όλε το κόσμο νιε
'Μαζούκαει τθο σκολείε…Τα πολυβόλα σι 'γκιαει έχουντε τσιόατες αποσουτέ τθο τόπο πφι άκια να έκι γινούμενε το μακελειό.
Τθο σκολείε ο πάσα στρακιώτα έκι έχου τσαι το ντουφέτσι σι.
Τθο πόρε ήγκιαει χουρίζουντε τουρ ατσοίποι από του γουναίτσε.
Οπά σ'ένα χούρισμα οράκα τον αφέγκη μι πφι έκι κασίμενε με του τέσσερι αϊθήνε μι .«Αχ!
Αφέγκη μι τσαι αφούτσια μι ο θα νι μου ματαράου, επέκα από τάσου μι .
Όλοι ήγκιαει σιχαστοί ξον από σ'ενίου πφι έμα κουίζα σαν έμα θορούα τον ήλιε πφι έκι κατακότσινε σαν αίμα .Σαν εμπάκαμε όλοι τάσου, εκλείκαει του πόρου, τσαι από τον άλλε πόρε ήγκιαει αρίκχουντε τουρ ατσοίποι τσαι σι 'γκιαει έγκουντε οπά τάνου.
….Να έχουμε ταν υγεία νάμου, αλάργα απο πολέμοι.
……….Εμέ Νιούντε Τσακώνικα ……….
Δέφτερα τσαι Τςίτα – του Σερικχή : Για του νέοι : του Πάνου Μαρνέρη
Δέφτερα τσαι Σίτα – του Σερικχή : α Τσακωνοπαρέα
Για του νέοι  : του Πάνου Μαρνέρη .
Βού, βούε
Ένι βού
Βογητέ
Βόγκιρα νή σβόγκιρα
Βοά
Ο βού του Θανάση εκόβε το δέμα
Ζέψε του βούε να καμέμε
Βου ένι τα μοίρα μι, έκεινη ένι ποίου
Το καμπτζί αραμάτσε από το πρεσιού βάμα
Γκρενήστε ο Γιάννη από ταν ελία , μα τσαι έτενη ο βογητέ ο 'κι νίου τσερά τσιουφά
Έντενη ο τόπο ένι βογητέ
Φύτσε από απουρτέσε μι να μη ντ' ορήνου, βόγκιρα έ σβόγκιρα, μ'έσι ποίου τσαι το παλληκάρι
Νία βοά τσαι ένα τσαιρέ
Έμα τσαι εζού καμπτζί
Καλε ξημέρουμα θιλενάδε τσαι θίλοι
Να έμε όλοι μονοιαστοί, χαρετοί τσ'
Αγακητοί
Να περαήχουμε όλοι κα, πάσα 'μέρα τα εβδημά
Δέφτερα τσαι Τςίτα – του Αμάη  Οχτώημερε : ταρ Ελένη Μάνου .
Έμε ΝΙΟΥΝΤΕ ΤΣΑΚΩΝΙΚΑ
Το οχτώημερε ταρ Ελένη Μάνου
Εγιομίτσε ευτυχία α τσέα του Κωσταγκή τσαί τα Μεταξού, μη σι ψιλιάσομε τα καμπζία να ζήωι τσαί να συγεράνι.
Όνι έγγου κχίπτα ο ένα χουζίς τον άλλε.
Έτρου έκι βέβοια το ζακόνι, οι νιογάμπροι ώσπφη να οχτωμεριάσωι ήγκιαει έγγουντε μαζί.
Ταν πρώτα Τσουρακά μετά το στεφάνι θα ζάνι τθον άγιε με του γονίε σου, τα αφούτσια σου, τον κουμπάρε τσαί μεζιτσοί διτσοί σι
Τσ'από τα δύου μέρη.
Πουρτέσε ένι έγγα α μάτη του γαμπρού με ένα κομμάκι λικούμια του παπά.
Απονούρα ένι έχα απολυτέ λειτουργία τθον παπά με χαρκιούλι για ταν υγεία του νιογάμπροι τσαί του κουμπάρε.
Θα ν'άρη μαζί σι τσαί τουρ αμπάδε του γάμου για να σι ανάψωι τθον άγιε.
Ο γαμπρέ με τον κουμπάρε θα κατσάνι τθο παγγάζι, α νύιθη με τουρ άλλοι γουναίτσε τθο γουναιτσείε.
Ο επίτροπο θα σι αποσούη ένα δίσκο με τσεί αμπάδε τσαί τσία μπουκέτα λαλούιδα, ένα για το γαμπρέ, ένα για τον κουμπάρε τσαί ένα για τα νύιθη, έτεοι θα σ'άρωι τσαί θα ξεσίσωι παράδε τθο δίσκο.
Αποτσί ξαπολή ο άγιε ο παπά θα αποσούη το αντίδωρε σε δίσκο με λαλούιδα πάλι για τον καθερένα τσαί έντεοι θα ξεσίσωι παράδε για τον παπά.
Α μάτη του γαμπρού θα δούη του παπά τα λικούμια τσαί παράδε.
Ο κόσμο ένι κασήμενε τθα μπαστούνια του αγίου τσαί α νύιθη με ταν πεθερά σι θα σι τσεράνι, ένι ίκχα α πεθερά ένα μαγκήλι με καούδια, λικούμια νή μιστόπατθα, τσαί α νύιθη ένι μεζάχα σε όλοι τα γλυκά.
Καμαρούκχου ο Κωσταγκή τα χρυσά νιουκοτσυρά σι, έδαρι θα ζάνι τθαν τσέα με τον κουμπάρε τσαί του διτσοί σι, οπά ο γαμπρέ θα τσεράη το πιοτί τσαί α νύιθη το γλυκό.
Χαλάλι σου εστάκιου όμορφο αντρόγενε, να ζή τσαί να έχη όσα α Αγία Αμπρία.
Καλέ ξημέρουμα, θιλενάδε τσαί θίλοι μι,
Τθου χαρέ νιούμου, να έχετε υγεία!
Έμε νιούντε τσακώνικα!
Δέφτερα τσαι Τσιουρακά– του Οχτώμπρη :
Α Τσακωνοπαρέα: Γαστένιτσα : του Πάνου Μαρνέρη .
Ορη εκοκιά κίσου ταν όμορφο Γαστένιτσα.
Έγκεινη το πανέμορφο τσαι παστρικό χωριουδάτσι μ'ένι τραβήντουντα .
Ένι τάσου τουρ εάτου τσαι Γαστενίε του Μαλεβού σε αψέλη  μέτςα.
Εχκίστε γιούρε το .
Άτζε ταν ονουμασία σι απο του πρεσσοί Γαστενίε.
Γαστένιτσα τσαι Σίκινα είνι τσαι ένταοι Τσακωνοχώρια .
Α γρούσσα ( τα Τσακώνικα) ένι άσα λίγο από απο τα άβα μέρη .
Αλλά έμε
Καταβηκχουμένει, τσαι συνοηντουμένει νία χαρά αναμεταξύ νάμου .
Ο Κολλέγα μι ο Σωκήρη Στενιώτα, το ιδίουμα έγκεινη νι ονομακίε «το τάνου ιδίουμα».
Ο Μπραΐμη τότθε πφι εδάτσε το Πραστέ εδοτσιμάε να πει το ιίδε τσαι με τα Γαστένιτσα .
Τουρ  του Αωνάρη ο καπετάν Γκιόρα, ο Καψαμπέλη τσαι οι Γαστενιτσιώτοι ο αφήκαει του Τουρκαλάδε να περάνει τσαι να νι δάνει .
Πολεμήκαει τσαι από του
Μπραΐμηδε σκωτούτθαει γιούρε τουρ εκατό.
Οράκαει τσ'αποράκαει τσ'εφύγκαει άρον άρον.
Ένι παραδοσιακό χωριουδάτσι με του στσεπέ σι από πάτσε τσαι τουρ ωραίοι πακοστρουτοί πορίλε σι.
Έδαρη το τέλη του μηνέ είνι έχουντε τα γιορτά για το γάστενε..
Να κοκιάσετε όλοι νιούμου ένι πράματις ωραία γιορτά.
Κα επιτυχία τθα γιορτά νιούμου τσαι με το καλέ να ανταμούμε τθα γιορτά .
Δέφτερα τσαι Τςίτα – του Αμάη: Κολοκοτρώνη του Σωκήρη Λυσίκατε : Διαστσευή  τσαι γραφτέ τθα Τσακώνικα :από τον  Πάνο Μαρνέρη
Δέφτερα τσαι Τςίτα – του Αμάη :Α Τσακωνοπαρέα
Κολοκοτρώνη : του Σωκήρη Λυσίκατου.
Διαστσευή:Από τον Πάνο Μαρνέρη .
Τθα Δερβενάτζα  του Αωνάρη
Με δυόμισε χιλιάδε στρατέ κατατρουπούτσε το Δράμαλη πφι έκι έχου τριάντα χιλιάδε στρατέ .
Μπρου τα μάχη έκι έχου ορατέ όνειρε τα Δέσποινα πφι νι επέτσε…
«Ετσιτάπα νίτση ο θα ματαράνει οι εψιλοί νιούμου.
Τα Ρούμελη οι μπέηδε, του Δράμαλη οι αγάδε,
Τθα Δερβενάτζα σκωτουτοί τθο 'χώμα τσαπρουτοί….Το τραγούϊδι έγκεινη σ'ένι αούντα όα
Το – α κατάρα του Έλληνα, αδιχόνοια τσαι ο εμφύλιε.
Το  εκλείκαει το «Γέρου» τθου φυλατσαί ταρ Υδρα.
Τότθε με παράπονε επέτσε «Γιατσί με κλείκαει τθα φυλακή;
Να μπάτσε ο μποίκα κα πφι άγκαμε τα Τρίπολη τσαι νιτσήκαμε το Δράμαλη ;
Πουρτέσε το τσίνδυνε από το Μπραΐμη νιε μπαλήκαει από του
Φυλατσαί.
Ο Μπραΐμη έκι δίου χάρητα σε ούγειε έκι προστσυνού .
Πτεσσοι προστσυνήκαει .
Ο Κολοκοτρώνη τότθε τελαλήε σε όλοι .
«Κχάρα
Τσαι τσικούρι δε όσα χωριουδάτζα προστσυνήωει» .
Τθο δε Μπραΐμη παρατζελήτσε .
«Τσαι ένα Έλληνα να απαραμάει θα ντι πολεμήνει τσαι μην ολπίζερε ότσι θα ποίερε δικά ντι τα γης τα δικά νάμου ..
Μπάλε νι απο τον εμαλέ ντι.
Καλέ ξημέρουμα θιλενάδε τσαι θίλοι.
Σέβας τθουρ ήρωε νάμου…
Δέφτερα τσαι Τςίτα – του Νοέμπρη .
Ηλεχτρικά κουζίνα :του Πάνου Μαρνέρη .
………………Εμέ Νιούντε Τσακώνικα …………..
Δέφτερα τσαι Τςιίτα – του Νοέμπρη  .
Ηλεχτρικά κουζίνα   : του Πάνου Μαρνέρη
— Ορή Σιούλα για όρα νι ταν ηλεχτρικά
Κουζίνα ;
— Ουουου τσι ωραία !
Με γειά βρε Θωμαή ..
— Αφού νι ένι έχα - μήνοι κάψο Σιούλα ο 'νι ανάτζη να μι μεγειάσερε
— Εζού έδαρη ν' οράκα για πρώτε βοά.
—Καλε, καλέ , ευχαζιστούα να έσι κα…
— Για να 'ράου τσαι εζού βρε Θωμαή τσι πράμα ένι έγκεινη …
— Να ορί ξοίκα θα ανάψου έντενη τον εψιλέ πφι ένι μιτσή να φτάου το καφέ .
— Ένι έχουντα τσαι έγκεινη το άψυχο εψιλοί βρε Θωμαή
—Χαχαχα βρε Σιούλα έσι έχα γούστο, έτρου σι είνι αούντε ένταει πφι έσι κατθία ταν κατσαρόλα νή το μπρίτσι…
— Αβουτάνε ο 'νι έχα ;
— Όχι δα !!!
Χαχαχα
— Ό'σι βάνα το μπρίτσι καψο Θωμαή να 'ράμε θα κίουμε καφε σάμερε ;
— Να έσι σούφα έγκεινη το κουγκί τθα ίσια τσαι ένι ανάφου ο εψιλέ.
— Κια ένι α λαμπούρα μαθέ ..
—Ο 'νι μπάνα λαμπούρα Σιούλα , αλλά
Όρα πφουρ εκοτσινίε ..
— Ουουου σούσε Δέσποινα έγκεινη ένι κοτσινίζουντα σα ντα χόβολη ..
— Όρπα τάνου θα κατθίου το μπρίτσι για το καφέ …
……….ΜΕ ΤΟ ΚΑΛΕ ΝΑ ΞΗΜΕΡΟΥΘΟΥΜΕ …………
…………Εμέ Νιούντε Τσακώνικα ………….
Δέφτερα τσαι Τςίτα – του Οχτώμπρη : Α Τσακωνοπαρέα.
Μοναστσήρι τα Καρυά: του Πάνου Μαρνέρη.
Το μοναστσήρι τα Καρυά εχκίστε το  μετά Χριστού από
Καόγεροι πφι εφύγκαει από το Άθω για να γλυτούνει από τουρ Αγαρηνοί .
Έντανη ένι α νία εκδοχή .
Α άβα ότσι εχκίστε το  όπφουρ ένι αναφερίκχουντα τούρτσιχο γραφτέ .
Το μοναστσήρι εβοηθήτσε πρεσσιού ταν επανάσταση του με χρήματα πφι εδούτσε τθα Πελλοπονησιακά γερουσία .
Αργούτερα εβοηθήτσε με χρήματα το τσυβερνήτα Καποδίστρια τθο να χκιστούνε σκολεία.
Οι Αγιογραφίλε ενάτθαει το  τσαι εχρηματοδοτήτθαει από ταν οικογένεια
Κανίκλη .
Οι αϊθήνε Μόσχου: Δηνήτρη τσαι Γιώργο τσαι αργούτερα ο Τσυριάκο Κουλιδά,
Ίγκιαει οι Αγιογράφοι..
Το μοναστσήρι έκι έχουντα ατςά περιουσία από τάματα πφι ίγκιαει ποίντε για να μη πλερούκχουει χαράτσι του Τούρτσοι.
Μπορεί να έκι τσαι το πιο πλούσιε μοναστσήρι τα περιοχά.
Ο Άγιε ένι χκιστέ σε
Αθωνικό ρυθμό με τρούλε .
Επειδή ένι έχου δουλευτέ
Τθα Καρυά ένι θυμούμενε το Θρύλε πφι
Έκι αού ότσι άμα έκι να ναϊθεί κάκοιε κακό το καγκήλι τθαν Άγιε τράπεζα έκι ταρασούμενε.
Όσιου πιο πρεσσιού έκι ταρασούμενε τόσιου πιο ατςέ το κακό .
Είνι έχουντε να αλήνωει ότσι οι Τούρτσοι νι εβαλήκαει κχάρα αλλά οι εικόνε ο δάκαει τσαι α κχάρα πφουντέτθε μοναχά σι από θάμα του Άγιε Νικόα .Ακόνη κάκοιε βοά νιε ληστεύαει τσαι επειδή ο κατανέγκαει να πουλήωει τα κρεφτά, σε βαλήκαει κχάρα αλλά ένταει ου 'γκιαει δέσουντα .
Έκι έχουντα τσαι γκριουφό σκολείε.
Έκι ακριβώς το ατζά μερία
Από το πόρε του Αγίου .
Ο Άγιε Νικόα ένι έχου γιορτά τουρ έξε του Δετσέμπρη αλλά όγο
Του ότσι ένι χειμωνικό νι είνι γιορτάζουντε τουρ οχτώ του Αωνάρη .
Επαθήτσε ζηνίλε το  από τουρ Αλβανοί τσαι το  από τον Μπραΐμη .
Ενι ερικχούμενε ανάμεσα τον Πραστέ τσαι ταν Παλιόχωρα .
Καλέ ξημέρουμα .
Ο Άγιε Νικόα να φυάτθει νάμου.
ΕΜΕ ΝΙΟΥΝΙΟΥΝΤΕ ΤΣΑΚΩΝΙΚΑ
Δέφτερα τσαι Τςίτα – του Αουνάρη : τα μυστούρια τα μαμού : ταρ Ελένη Μάνου
Δέφτερα τσαι Τςίτα – του Αουνάρη : Α Τσακωνοπαρέα.
Τα μυστούρια τα μαμού  ταρ Ελένη Μάνου
Α νιλήομε σατέρε για ταν κυτταρίτιδα…Πφη οι μαμούδε νάμου ούγκιαει ξέρουντε τσί έκι, γιατσί ο όγο πφη έγκεινι ένι παζισασκούμενε σάμερε ένι κατά τσύριε όγο α διατροφή.
Έμε κίντε πρεσσοί καφέδε πφη είνι ποίντε κακό τθαν υγεία νάμου.
Οι μαμούδε νάμου ήγκιαει καβουρκίχουντε απατοί σου τον καφέ σου τθα σούγα τσαί ήγκιαει ανακχατούκχουντε νι με ροΐδίθι νη κρίσα.
Από τα νία μερία έκι α φτώχεια σου αλλά από ταν άβα μερία α πείρα σ'εμαθήτσε ότσι με έντενη τον ντρόπο ο καφέ έκι γινούμενε αφριούτερε…Όσου για τα γέψη, όπφουρ ένι έχα σημειουτέ τσαί το βιβλίε μι, Γεύσεις Τσακώνων, ήγκιαει αρωμακίχουντε τον καφέ ότσι ν'ηκγιαει μπάντε από τα σούγα λεχουτέ με κουμανταρία νή μαστίχα κιοτέ, νή αλλίου ήγκιαει βάντε τάσου τθα σούγα μαζί με τον καφέ, γαρούφα, κανία νή μπαμπαρόζα… Ένταοι για τον καφέ.
Έδαρι, νιά άβα λιχουδία πφη έμε τσούντε, α τσιοκολάτα, όπφουρ ένι σούνα τθο τθούμα νάμου ένι έχα , εξήντα ταρ εκατό ζάχαζη τσαί , τζιάντα πέντε ταρ εκατό βούκιουρε.
Έμε τσούντε χουζίς κχοντουμό άτσι, χουζίς να νιουζίζουμε
Ότσι ένι κχοντούκχουντα το ύο τθουρ ιστοί νάμου, έμε τσούντε πρεσσά αλλαντικά, χουζίς να νιουζίζουμε ότσι έμε ποτσούκουντε το νιαυτέ νάμου με πρεσσοί τοξίνε.
Έμε τςούντε πρεσσού κοτσινέ κρίε, χάσικο άντε, τσίζινε άρτουμα, έμε κίντε χυμοί με συντηρητικά τσαί πρεσσά ζάχαζη, τσαί όα τα άβα τα αποσαζίδια
Πφη έμε ερέχουντε πλέα τθα μαγαζία έτοιμα τσαί όμε ξέρουντε τσί έμε τσούντε.
Όα είνι κα με μέτσι, σατέρε!
Α καλυτέρα
Θεραπεία για ταν κυτταρίτιδα είνι οι τσεροί καρποί χουζίς άτσι, α μαγιά τα μπύρα, τσαί το σουσάνι.
Προσέχετε σατέρε ταν υγεία νιούμου απ'έδαρι μπρου να ένι αργά.
Καλέ ξημέρουμα θιλενάδε τσαί θίλοι, έμε προσέχουντε τον κορμό νάμου ένι α φωτοφωνία τα ψούχα νάμου…
Εμέ Νιούντε Τσακώνικα.
Δέφτερα τσαι Τςίτα – του Μάτζη .
Θωμαή ,Σιούλα Σταματού : του Πάνου Μαρνέρη
Δέφτερα τσαι Τςιίτα – του Μάτζη : Α Τσακωνοπαρέα
Θωμαή, Σιούλα τσαι Σταματου: Του Πάνου Μαρνέρη .
Μ) θιλενάδε ορή κοντογού τσαι έντενη ο μήνα .
Σ) Μήνα μπαίνου μήνα μπαήνου
Σταμακημό ο 'νι έχου ο χρόνε .
Θ) Εμπάκαμε ταν άνοιξη κολέγισε, εζάτσε του πορίε σι τσαι έγκεινι το Χειμωνικό.
Μ) Ορή ταν ατσιπέρη έμα ζατά τάνου τα Παλιόχωρα έκι λίγο ψύχρα..
Σ) Κια έσα ζατά
Σταματού;
Θ) Όσα νιούα καημένα να ζάμε παρέα..
Μ) Εζάκα με το προκομμένε μι να μπάλουμε γκάνα βορβό.
Σ) βρέ βρέ βρέ
Τσαί εζου έμα ζατά.
Θ) Εμ πφού δά, λείπου ένι ο Μάτζη από τα Σαρακοστά..
Σαν ό 'τθε ντράπουντε …..
Μ) Γιατσί βρε θιλενάδα, μποίκαμε γκάνα κακό.
Θ) Κακό μποίκατε, νιάε οπά, ζάκαει τθα Παλιόχωρα για βορβοί τσαι εζού τθα σκοτάϊδα, θα μι νι πλερούετε έγκεινι.
Σ) Έα τσαι εκιού πλέα, νι έσι αρίκχα κατάκαρδα, κις έσα ζατά Σταματού;
Μ) Οπά τα Παγώνα έμα ζατά, πφ'ένι ρόβολε, τσαι οι βορβοί είνι αναχλοί..
Σ)Τσαι εζού πέκα όγω του ότσι εβρέε ταν ατσιπέρη, έκι μακουτέ το χώμα τσαι πέκα ανέ ζάου να μπάλου γκανιά μαγερία.
Θ) Μπράβο, μπράβο ο θα αλήερε νάμου κια ζάτσερε νη τσαι έγκεινι ένι μυστικό;
Μ)Έα βρε Θωμαή ο 'κάνε α συντέλεια πλέα , νια ναμέρα να ζάμε όλοι παρέα να γιάμε τσιόατες .
Σ) Άμα τσαι ένι να ζάμε για να γιάμε, προκιμούτερε να κατσάμε ογή πφ'έμε..
Θ) Καντάρι ο 'νι αούντα ντι.
Μ) Τθό Θεό ντι θιλενάδα!!!
Αμάν πλέα.
ΕΜΕ ΜΙΟΥΝΤΕ ΤΣΑΚΩΝΙΚΑ
Δέφτερα τσαι Τςίτα του Φλεβάρη  του Μάτζη .
Κουιτέ  : από το βιβλίε: ΚΡΑΥΓΗ.
Διαστσευή τσαι Γραφτέ τθαΤσακώνικα από τον Πάνο Μαρνέρη
…Τσαι άλλιου ένα από τα βαστάρια νάμου α Σταματού… Σταματού Φχαριστούντε ντι πρεσσιού σιάτη μι .
Ντ'έμε καμαρούκχουντε ..
…………… Εμέ Νιούντε Τσακώνικα ………..Σταματίνα .
Δέφτερα τσαι Τςίτα  του Φλεβάρη, του Μάτζη  :
Κουιτέ  : από το Βιβλίε «ΚΡΑΥΓΗ»
Α Ρουμπίνη Αγιαννιτοπούλου ενάτθε το  τθα Καλάβρυτα .
Αφέγκη σι ο Δηνήτρη Κακλαμάνη τσαι Μάτη σι α Δέσπω Γεωργακοπούλου .
Αϊθήνε σι, ο Κώστα ,ο Βασίλη τσαι ο Γιώργο.
Αϊθέ σι α Αφροδίτη, α Μαργιωρή, τσαι α Μαρία.
Στεφανούτθε το  τον Αλέκο Αγιανιτόπουλε, κουρέα, από τα Σαβάλια του νομού Ηλείας τσαι 'μποίκαει τέσσερα καμπτζία .
Το Δηνήτρη, τα Δέσποινα,τα Χρυσάνθη τσαι ταν Αφροδίτη .
Τουρ  του Δετσέμπρη το  σκωτούκαει τον άτςωπο σι τσαι τον
Συτζενικό σι ..Ύστερα από τα συντέλεια τθα Καλάβρυτα αγωνίστε πρεσιού με άλλοι γουναίτσε τσαι εβοηθήτσε συμπατριώκισε σι.
Ενάτθε πρόεδρε του συλλόγου ο «Γολγοθάς» από το  ως .
Νιε κχαμπαήε α Δικτακτορία .
«Είνι παρείντε οι Γερμανοί» βουήαει τα Καλάβρυτα νία παγουτά νιούτθα του Δετσέμπρη .
Α βουή από τα αυτοκίνητα σαν τρομαχκικό μουγκρητέ.
Το χκιούπημα απο του Γερμανιτσοί μπότε, πφι έκι φερίγκουντα ανατσιχίλε .
Γιομήκαει οι πορίλε από Γερμανοί στρακιώτοι.
Τα σούκχα σου σκληρά τσαι αγέατα..
Σούβαει από τα τσέα του Γιώργου του Τσαρουχά τσαι όρή , φανερούτθαει ……
Μαρτυρίε, α πάσα νία διαφορεκικά αλλά τό νόημα τσαι το τέλη
Το ιίδε.
Δέφτερα τσαι Τςίτα –του Σερικχή : τα μυστούρια τα μαμού ταρ Ελένη Μάνου.
……………ΈΜΕ ΝΙΟΥΝΤΕ ΤΣΑΚΩΝΙΚΑ…………
Δέφτερα τσαι Τςίτα– τουΣερικχή : Α Τσακωνοπαρέα .
Τα μυστούρια τα μαμού ταρ Ελένη Μάνου
Όπφουρ επέκα ταν άβα βοά ταν αλισίβα πφη ότθε φκιάντε για πάστρα τα τσελή θα νι ασήετε πάσου κα.
Θα νι φυάτσετε σε ένα καθαρέ γυαλούλι τσαί πάσα συνταχινά με ένα μπαμπακούλι θα κσύζετε τα σούκχα νιούμου με ταν αλισίβα, όνι χσασκούμενε να νι παραποίνετε, αφρά με ένα μπαμπακούλι ώσπφη το μπαμπακούλι να αραμάει καθαρέ.
Όσοι βολέ ταν αμέρα έτθε θέντε να δροσίσετε τα σούκχα νιούμου να έχετε ένα γυαλούλι με αρωμακιστέ ύο από τζαντάφυα νή λαλούιδα τα πορτοκαλία.
Να έτθε σίγουροι ότσι γκανένα άτσωπο όνι μπορού να αντισταϊθεί τθα νυρωιδία σου, έτρου θα τσερδέψετε πάσα θιλάτζα τσαί όνι χσασκούμενε να δίτε πρεσσοί παράδε να σι αγοράσετε.
Έδαρι θα αλήου νιούμου ένα άλλιου μυστούρι για να καθεσίζετε τα σούκχα νιούμου.
Τσίψετε τα φρούα από ένα λεϊμόνι, βάλετε αούλι από νύγδαα, θα ν'ερέσετε φκηνέ τθο σπετσαζείε, βάλετε κίτουρα, ναι, κά ενιάκατε, κίτουρα από βρώνη ένι το καλύτεζου, θα φκιάσετε νια αλοιφή πφη θα νι απρούετε τθα σούκχα νιούμου τσαί θα νι τσίψετε αφρά, μη ξεχάτε το λαιμό.
Εγκεινι θα νι ποίετε νιαν αμέρα μετά από ένα σονιστέ μπάνιου τ'αργά.
Αφρά θα νι ξεμπάλετε με χλιαρέ ύο τσαί με νία καθαρά μπόλια θα ψάτε τα σούκχα νιούμου.
Έντζετε για ύπρε τσαί ονείρατα γλυκά, τα σύνταχα ο καθαρέφτα νιούμου θα δει νιούμου το ομορφούτερε χαμόγελε, θα ένι το δικό νιούμου… Τσαί όπφουρ ένι αούντε οι Γαστενιώτοι: άμα έσι περούα με τοι πολλού γύρτσε τσαί χαμογέλα τσαί με ταν άκρα τ'αψηλού λάλε μι καλημέρα…(ΤΣΑΚΩΝΙΚΑ του βορείου ιδιώματος Κ-Σ).
Καλέ ξημέρουμα σε όλε τον κόσμο, να ξημερουθούμε όλοι με υγεία…
Δέφτερα τσαι Τςίτα – του Μάτζη  : α Χώρα τ'Αγιε Γιάννη  από το Βιβλίε του Στράτη Δαλιάνη .
Διαστσευή τσαι γραφτέ τα Τσακώνικα από τον Πάνο Μαρνέρη .
…………….
Εμέ Νιούντε Τσακώνικα ………..
Δέφτερα τσαι Τςίτα – του Μάτζη : Α Τσακωνοπαρέα …
Α χώρα τ'Αηγιάννη :απο το βιβλίε του Στράτη Δαλιάνη .
Διαστευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη .
Ακόνη άβα δύου γραφτά απολύτθαει από τα τσυβέρνηση τ'Άγιε Γιάννη τουρ  Αγούστου το
Το ένα τθο Πάπα τα Ρώμη πφι νι ήκιαει κχαράχουντε βοήθα για τον αγώνα ταρ ελευθερία.
Το
Άλλιου
Τθον αυτοκράτορα Αλέξαντρε τα Ρουσία πφι ήγκιαει κχαράχουντε τσαι από έτενη βοήθα για τα για τα πατρίδα νάμου .
Τα χρονία το  τθου  του Ιούνη εκοκιάε τθον Άγιε Γιάννη
Ο Δηνήτρη Υψηλάντη.
Εσούτσε με καΐτσι τθο Άστρη τσαι ανταμούτσε το
Θόδερε Κολοκοτρώνη
Ούγειε νιε 'μποίτσε το τραπέζι τθον τσήπο του Καρυτσιώτα, όρπα πφι έκι χκιστέ το σκολείε.
Ύστερα από 'γκεινη τσαι μονομερής, από τα πορεία τα Λουκού, εμπαήτσε τον Άγιε Γιάννη παρέα με όλοι τουρ επίσημοι.
Οπά
Επεραήε τα νιούτθα σι τθα
Τσέα του Πάνου Σαρρηγιάννη νή τθα σχολή Καρυτσιώτα πφι έκι έχα ατςά τσαι πρεσσά χουρίσματα … Ύστερα από δύου ναμέρε εζάτσε τθο στρατόπεδε τθα Βέρβενα τσαι οπά νι
Ποδέτθαει με ατςά χαρά τσαι Βασιλιτσέ
Κιμέ …
Από τον Άγιε Γιάννη ο Υψηλάντη απολύτσε τςεί γραφαί ούγειοι είνι σουσκουμένει ως τσαι σάμερε τσαι είνι έχουντε ταν μερομηνία,
 Του Ιούνη ..
Α πρώτε για τουρ έφοροι τθου Πέτσε.
Α δέφτερε τθο Κουντουριώτα τθαν Υδρα
Α τρίτε τθον Καπετάνιε Μανώλη Λαζάρου τθα Ναύπακτο..
Καλε ένι να νιουρίζουμε του γειτόνοι νάμου τσαι κάτσι από ταν ιστορία σου.
Με το καλέ να ξημερουθούμε συντροϊθία νε ταν υγεία νάμου.
Δέφτερα τσαι Τςίτα – του Αμάη  : Ο Άγιε Γιώρτση τα Καρυά :Του Πάνου Μαρνέρη
ΕΜΕ ΜΙΟΥΝΤΕ ΤΣΑΚΩΝΙΚΑ ………..
Δέφτερα τσαι Τςίτα – του Αμάη  : Α Τσακωνοπαρέα
Ο Άγιε Γιώρτση τα Καρυά : Του Πάνου Μαρνέρη .
Τθο Τερέ ένι ερικχούμενε ένα από τα μετόχια του μοναστσηρίου τα Καρυά .Το μοναστσήρι έκι έχουντα μετόχι τθον Άγιε Λίδι, όρπα έμα αραμού εζού με τουρ αϊθήνε μι άμα τσαι έμαει έγκουντε το Γυμνάσιε.Το άλλιου έκι τθα Παλιόχωρα,τσαι
Άλλιου ένα τθον Άγιε Γιάννη, τθα πορεία προς Παλιόχωρα από Άγιε Λίδι .
Το του Τερού ένι το ατςίτερε
Με δικό σι λιτριδίε τσαι ο Άγιε σι ένι αφιερουτέ τθον Άγιε Γιώρτση
Όρπα έκι τσαι ένα απο τα δύου τότθε νεκροταφεία του Τερού .
Κατά τον
Αναγνώστα Κοντάκη από το λιμάνι του Τερού εφυγαδεύταει
Για Αργολίδα τεσσερέμισε χιλιάδε αντροίποι, μαζουτοί από άβα ορεινά χωριουδάτζα (Άγιε Πέτρε, Καστρί τσαι αλλιά )
Τσαι ΤεροΣαπουνατσιάνοι μαζί, κατά ταν επίθεση του Ιμπραήμ τθα Κυνουρία .
Ο ιίδε ο Κοντάκη έκι ερικχούμενε το τσαιρέ έτενη τθο Τερέ.
Ειδοποιήε το λοιπόν με το Μανώλη Καλπούνη, εκάναει Κρανιδιώτσιχα καΐτσια τσαι άγκαει το κοσμάτσι .
Ο Ιμπραήμ εσούτσε το Τερέ με δυόμισε χιλιάδε στρατέ .
Εδάκαει
Γιούρε του  τσέλε σε
Τερέ τσαι Σαπουνάτση .
Τθα Μαντρανία εσκωτούκαει τσαι τα γουναικοκάμπτζιουα πφι ίγκιαει απαραματά κίσου .Εδάκαει
Τον Άγιε Γιώρτση τσαι εσκωτούκαει τσαι ένα γέρου καόγερε πφι αρνείτθε να φύτσει …
Καλε ξημέρουμα με μπόλικο υγεία.
Ανέ νιουρίζουμετο Τόπο νάμου .
…………..Εμέ Νιούντε Τσακώνικα ………..
Κουιτέ :απο το βιβλίε «ΚΡΑΥΓΗ» .
Διαδτσευή τσαι γραφτέ τθα ΤΣΑΚΩΝΙΚΑ από τον Παλνο Μαρνέρη .
Αρτεμι Φχαριστούντε ντι πρεσσιού σιάτη μι.
…………….Εμέ Νιούντε Τσακώνικα ……….Αρτεμις
Δέφτερα τσαι Τςίτα – του Απρίλη : Α Τσακωνοπαρέα ….
Κουιτέ  .Από το βιβλίε «ΚΡΑΥΓΗ»
Α Ηλέκτρα Κακιού ενάτθε
Τθα Καλάβρυτα το  από τον Παναγιώτη Νικολάου τσαι ταν Αθήνα Σιώκου .
Έκι έχα πέντε αϊθήνε: το Δηνήτρη, το Βασίλη, το Θόδερε,το Κώστα τσαι το Γιώργο.
Έχα έκι
Τσαι νία αϊθά τα Χαρίκλεια.
Στεφανούτθε τον Ευελπίδη Κακιό ούγειε έκι γραμματέα πρωτοδικείου τσαι αποχκήαει νία σιάτη ,ταν Ατζελικώ .
Του  του Δετσέμπρη το  οι Γερμανοί σκωτούκαει τον αφέγκη σι Παναγιώτη, τον άσωπό σι Ευελπίδη τσαι τουρ αϊθήνε
Σι Δηνήτρη, Βασίλη, Θόδερε,τσαι Γιώργο.
Α Ηλέχτρα Κακιού έκι από του πρώτοι πφι εδουλεύε για να ναϊθεί ο σύλλογο «Γολγοθά» Ο
«ΓΟΛΓΟΘΑ» έκι σύλλογο πφι έκι στηρίζου
Του χήρε, τα ορφανά τσαι βοηθήτσε πρεσσιού όα τα θύματα ..
Α Ηλέχτρα σκωρέτθε το  .
«Επέκα ότσι ο θα ένι μαχαιρία βαϊθουτέρα από τον κουϊτέ.
Τσαι επέκα ο θα ένι το άδικο πιο τίμιε από το αίμα!»…… Οδυσσέας Ελύτης….
Σαν ενιάκαμε ότσι είνι παρείντε οι Γερμανοί εκιάτσε νάμου φόβο τσαι τρομάρα .
Σκορκίσταει σε όα τα Καλάβρυτα τσαι εϊδατάνει όλοι τουρ ατσοίποι να μαζουτθούνει τθα Πλατεία .
Ενεί οι γουναίτσει ανίλητοι.
Μόνιου βούντε έμαει αλλά τσαι το βάμα νάμου βουβό.
Να έχουμε όλοι υγεία τσαι σέβας για τα ζωά τθον άλλε.
…………….Εμέ Νιούντε Τσακώνικα ………
Δέφτερα τσαι Τςίτα – του Δετσέμπρη : Κουιτέ  από το βιβλίε Κραυγή : Διαστσευή τσαι γραφτέ τθα Τσακώνικα από τον Πάνο Μαρνέρη .
Εμέ Νιούντε Τσακώνικα………..
Α Τσακωνοπαρέα.
Κουιτέ : από το Βιβλίε….
ΚΡΑΥΓΗ ….
Διαστσευή τσαι γραφτέ τθα Τσακώνικα από το Πάνο Μαρνέρη.
Δρανήντα εσούκα τθο τέλη τα πορία .
Τσι να 'ράου ;
Τον υζέμι το Τάκη μι με νία σιφαίρα τθο κούτουλε τσαι τουρ όμορφοι κουβάνοι αψελοί σι ανοιτθοί .
Τθα σούκχα σι έκι πετρουτέ ένα ΓΙΑΤΣΙ;….
Νι ατθαήα, νι αγκαλιά τσαι νι επέκα όγια,
Ούγεια οι ματέρε είνι νιουρίζουντε να αλήνωει.
Ατθαήα τουρ εψιλοί μι τσαι οράκα κάτσι ακατανόμαστε..
Όα α παγιάδα πφειρτά με τσιφάρια .
Οι γουναίτσε τάσου του κουιτοί ψαφούντε να ερέσωει τουρ
Εδιτσοί σου.Το σιατερούλι μι έκι αραματέ ανίλητε , με τα ψίλια σι ξάνοιτθα τσαι του πούε σι κχολητθοί τθα λάσπη τσαι τθο αίμα .
Νιε 'κιάκα από τα χέρα τσαι νι' επέκα .
— Έα καμπτζί μι να μι βοηθήρε να 'ρέσουμε το Σπήλιο τσαι τον αφέγκη ντι.
Ερέκα το Παναγη Σαρανταυγά να νοιρογήνει τον υζέ σι τσαι το γαμπρέ σι .
Νιε ρωτήκα για του διτσοί μι .
Με πέτσε
: — Ότσι εφύγκαει οι φονήε , τσαι οράκα τον υζέ ντι ορθά να ξοικάζει, απέ τσίπτα .
Εσούκα τθο αβάτσι.
Ερέκα το Σπήλιο μι χάμου σάματσι έκι κιούφου .
Νιε γυμνούκα τσαι έμα ψαφούα για πληγάε.
Έκι ακόνι σονιστέ.
Ένι δενάχουντα ότσι α καρδία σι νιε προδούτσε από έταει πφι οράτσε .
—Ματερούλα, επέτσε το
Σιατέρη μι , Ορή ο αφέγκη…
Α ριπή ανεμούτσε τα σωθικά σι τάτσου.
Σε μαζούκα σε βαλήκα τάσου σι τσαι νι' εδεήκα.
Κάτσι γουναίτσε με βοηθήκαει τσαι νιε βαλήκαμε με τα καμπτζία
Σι.
Εςτσέμα να γιουρίσου κοντά τθα καμπτζία μι νη να απαραμάου οπά;
Α παλάτζα γύρτσε
Προς τα ζωή .
Κιάκα τα σιάτη μι από τα χέρα τσαι αρχινήα να τσάχου για το βάλτε πφι έμα έχα αφητέ τα άβα μι καμπτζία …..
Ετσιτάπα τσαιροί ποτέ μη ματαμόλωει.
Υγεία τσαι αγάκη .
Δέφτερα τσαι Τςίτα  — του Σερικχή : Κουιτέ  : από το Βιβλίε «ΚΡΑΥΓΗ».
Βασίλη έμε φχαριστούντε ντι πρεσσιού…
Βοηθήερε τα καμπτζία νάμου..
Δέφτερα τσαί Τςίτα
– Του Σερικχή: Α Τσακωνοπαρέα .
Διαστσευή τσαι γραφτέ τθαΤσακώνικα απο τον Πάνο Μαρνέρη..
Κατά πρώτα εζάκαμε τθο Μπρατσαίικο τθου Τσιλιαρδή .
Ο πεθερέ μι τσαι α πεθερά μι κατανέγκαει τσαι γλυτούκαει από ταν ικχάρα δύου τςία χουρίσματα.
Όρπα έκι μαζουτέ πρεσσέ κόσμο τσαι απο ανάτζη γιουρήαμε τα τσέα νάμου .
Ακόνη α τσέα νάμου έκι δέσα .
Ότσι εκιάκαει τον άτσωπο μι τσαι νιε σκωτούκαει, ενίου με συγκιούκαει οι ουϊθίουνε ότσι ατσίτερε κακό άκια να ερέσει νάμου τσαι τάσου σ'ένα φούρνε εγκριούβα κχάμποσα χοντρά μπετσίματα.
Δρανήα τσαι οράκα ότσι ήγκιαει ακείραχτα, ου 'γκιαει δατά .
Σέ μπαλήκα τσαι στρούκαμε κατάχαμα να κιούψουμε.
Έμαει πουγκιαστοί τσαι κεινατοί.
Τσι να δού τθα καμπτζία μι ;
Σ' άγκα αγκαλία τσαι ζυγούκαμε ταν αμπρουτά τσέα να σονιστούμε…
Δύου ναμέρε μετά εκάνε ο συτζενικό μι από τα Σουδενά , να μ'άτζε τσαι φύγκαμε.
Του πρώτοι μήνοι αραμάκαμε τα τσέα σου, απέ γιουρίαμε κίσου τσαι σιάμε νία καλατζούκα τθο τσήπο .
Χώμα ακατούσε, τσίγκο απανούσε…..
Α ούρα κα τσαι με υγεία θιλενάδε τσαι θίλοι .
Αγάκη του καρδίε νάμου.
…………….Εμέ Νιούντε Τσακώνικα …………
………..Μιλάμε Τσακώνικα …………
Το μοναστσήρι τα Κοντολινά : του Πάνου Μαρνέρη .
………..Εμέ Νιούντε Τσακώνικα ……………
Δεφτέρα τσαι Τςίτα – του Δετσέμπρη  : Α Τσακωνοπαρέα .
Μοναστσήρι : Κοντολινά: του Πάνου Μαρνέρη .
Το μοναστσήρι Κοντολινά ένι πλέα παρατητέ τσαι μόνιου ο Άγιε ένι σουσκούμενε .
Ένι ερικχούμενε  χιλιόμετρα νόκια από ταν όμορφο Γαστένιτσα τάσου τθο λόγγο από Γαστενίε.
Ο Άγιε ένι έχου ωραίοι εικόνε αλλά οι πλέτεροι είνει χατοί από του πιστοί πφι εχαράνει τά ονούματα σου τάνου τουρ εικόνε.Αγιογραφήτθε το  από τουρ Αγιαννίτε Τσυριάκο τσαιΠάνο Κουλιδά .
Το τέμπλη ένι το αρχικό ένι από Κάλι
Τσαι ένι
Σκαλιστέ …..
Το μοναστσήρι νι ανανέτζε ο Πατριάρχη Κύριλλε για πρώτε βοά το  τσαι
Έτρου έμε νιουρίζουντε ότσι εχκίστε τουρ αρχαί του ου αιώνα .
Κατά πρώτα έκι αφιερουτέ τθον Άγιε Νικόα αλλά αργούτερα αφιερούτθε τσαι τον Άγιε Παντελεήμονα για το όγο ότσι οι
Γαστενιτσιώτοι το  του – του Αουνάρη
Κατατρουπούκαει τον Μπραΐμη .
Για τα
Νίτση σου έντανη θεωρέκαει ότσι εβαλήτσε τα χέρα σι
Ο Άγιε Παντελεήμονα .
Ο Μπραΐμη με τα σειρά σι
Εβαλήτσε κχάρα τθο μοναστσήρι για αντίποινα επειδή εχάτσε τα μάχη .
Δύου χρόνου υστερούτερα το μοναστσήρι ένι αναφερικχούνενε με ταν ονουμασία Άγιε Παντελεήμονα .
Διαλύτθε το  από τον Όθωνα όγω του ότσι ό'κι έχουντα αρτσετοί καογέροι
Καλε νά μου ξημέρουμα .
Χρήε νάμου να απαραμάμε γεροί .
Εμέ Νιούντε Τσακώνικα …………
………..Μιλάμε Τσακώνικα ………
Κα έβδημά θιλενάδε τσαι θίλοι.
Το όμορφο Λενάτσι ένι έχουντα τον Όγο.Λενιώ Φχαριστούντε πρεσσιού
…………….Εμέ Νιούντε Τσακώνικα………Ελένη Σαρρή
Δέφτερα τσαι Τςίτα – του Νοέμπρη : Α Τσακωνοπαρέα …
Διαστσευή τσαι γραφτέ τθα Τσακώνικ από τον Πάνο Μαρνέρη .
…Ένι θυνηκχουμένα ακόνη ότσι οι αντάρτοι σκωτούκαει το Καρακάση τσαι το Ναπολέοντα Τσαπάρα .
Ακόνη, νία νιούτθα ανοίαει τα τσέα τα Σταύραινα τα φουρνιάρισα τσαι άγκαει τα δύου σιατερούλια σι σε αποσούκαει πιο κάτου τθο Ρυάτσι τσαι σε σκωτούκαει .
Ακόνη τα καμπζία του Καρακάση τσαι του Σίννη .
Ένα από τα καμπτζία του Σίννη εζάτσε τσαι προδούτσε ότσι ο άτσωπό μι έκι έχου ντουφέτσια .
Ακόνη σκωτούκαει ένα καμπτζί , του Αντωνόπουλου, αψεά τθον Άγιε Θόδερε, τσαι τον Καψοκαλύβα .
Οι Γερμανοί σαν εμπάκαει τθα Καλάβρυτα, τα Πέφτα εβαλήκαει όγο τθα πλατεία .
Τσινήκαει να βάλουει κχάρε .
Τα Δέφτερα εντούτσε α Κχαμπάνα τσαι πέκαει να μαζουτθούμε όλοι τθο σκολείε, να νάρουμε νία ναμερού φαΐ τσαι ένα μπέτσιμο γιατσι άκια να απολύουει νάμου εξορία .
Ο άτςωπο μι
Άτζε τα δύου μι καμπτζία, τον υζέ μι τσαι τα σιάτη μι τσαι τσινήκαει μπρούτερα.
Εζού ξοικά να γκριούψου τσίπτα από τα τσέα να μπάτσε ήγκιαει δέσουντε τσαι του διτσοί νάμου τσέλε .
Όχι πόλεμο
Κίσου να μη ναϊθεί.
Ανέ έχουμε ταν υγεία νάμου.
……..Εμέ Νιούντε Τσακώνικα .
………….Εμέ Νιούντε Τσακώνικα ………Ματίνα
Δέφτερα τσαι Τςίτα – του Φλεβάρη :Α Τσακωνοπαρέα .
Κουιτέ  :από το βιβλίε «Κραυγή»
Διαστευή τσαι γραφτέ τθα Τσακώνικα από τον Πάνο Μαρνέρη .
Οι Γερμανοί εμπάκαει τθα Καλάβρυτα τουρ ενία του Δετσέμπρη .
Εκχαράνει από το πρόεδρε Παπαντρέου να σι γράψει όα τα νούματα από τουρ αντάρτοι .
Σε γράβε κχάμποσα ονούματα τσαι αμέσως έτεοι εδάκαει του τσέλε σου .
Ένι θυνικχουμένα πφι εβαλήκαει κχάρα τα τζέα του Γλαράτση γιατσι ο Κώστα έκι αντάρτα .
Ενεί σα καμπτζία πφ'έμαει, έμαει δρανήντουντα να ξοικάζουμε τσαι να ορήνουμε.
Τουρ Ενία του μήνα μαζούκαει όλοι του Βυσωτσιώτε τθαν Αγία Άννα .
Σε κχάμποσιου σ'αφήκαει λέφτεροι .
Όπφουρ ενιάκα από τον άτςώπο μι το Παναγιώτη, όπφουρ ήγκιαει κχαμπέντε από ταν Άγιε Λαύρα προς τα Βυσωκά, ακατούσε από το Ηρώο κχάμποσοι ήγκιαει δρανήντουντε να γκριουφτούνει.
Τότθε 'νιάτθε νία φωνά τθα Ελληνικά
—Εεε μη δρανήντετε,ο 'νι κειράζου νιούμου γκανένα σ'εμού, έτζετε του τσέλε νιούμου .
Το Σάμπα τ'αργά μπάκαει τα τσέα νάμου δύου Γερμανοί .
Α μάτη μι έκι έχα δύου καμπτζία του νανάτσε, τα νία από τα νία μερία του κρεβάτθα σι τσαι ταν άβα από ταν άβα .
Εζού με τον Ντίνο έμαει κιούφουντε τθο ιίδε χούρισμα με τα Μάτη μι …
Κια ένι τσύριε, Κια τσύριε;
Νιε ρωτήτσε ο ένα…
Τθα Χκηνά σ'απογήτθε α Μάτη μι ..
Πόσοι χρονού έσι ρωτήκαει το Ντίνο… Δεκατςεί τσαι ένι έγκου του δεκατέσσερι απογήτθε ο Ντίνο.
Εμποίκαει νία χειρονομία ούγειε θυνήμα τα Δέφτερα πφι νιε σκωτούκαει .
Α ούρα κα θιλενάδε τσαι θίλοι τσαι να έχουμε υγεία …
………Εμέ Νιούντε Τσακώνικα …………
Κάλυε τσαι μαντρί του παππού μι του Λαρίου .
Δέφτερα τσαι Τςίτα – του Γενάρη : Α Τσακωνοπαρέα.
Κάλυε τσαι μαντρί του παππού μι του Νικόα : του Πάνου Μαρνέρη .
Ο παππού ο Νικόα ο Δουζένη Ντουζένη έκι ο αφέγκη τα Μάτη μι .
Το όνουμα σι ένι έχου παρτέ ο αϊθή μι ο Νικόα.Ο 'νι εθυνήμα .
Εντενη ογή έκι ο κάλυε σι .
Ένι αραματέ
Το όνουμα σι διότσι ο παππού έκι έχου δύου γουναίτσε τον ιίδε τσαιρέ
Α πρώτε σι γουναίκα , ούγοιε έκι ατσιτέρα από το παππού,είνι έχουντε ν' αλήνωει,
Ότσι σαν ενιούτσε ότσι έκι γερούα προξενεύε τθο παππού τα δεύτερε σι γούναίκα ταν Ελένη.
Α μαμού μι α
Ελένη , ένα σπουδαίο άντρωπο, έκι αρραβωνιαστά με κάκοιε ούγοιε έκι τθαν Αμεριτσή.
Έτενη ο Χριστσιανέ ο γιουρήε ποτές τσαι έτρου α μαμού μι στεφανούτθε το παππού μι, σαν εσκωρέτθε α πρώτε σι γουναίκα.
Α Μάτη μι έκι  χρονού μ'έκι έχα πετέ.
Νι έμα έχου ρωτητέ άμα ήγκιαει μαούντε τσαι ο απογημό σι έκι: ΠΟΤΕ.
Από τα πρώτε γουναίκα εμποίτσε νία σιάτη τα Γιωργούλα ούγοιε στεφανούτθε το Νούφρη .
Ο πύργο σι ένι ερικχούμενε τθον Άγιε Λίδι .
Από ταν δέφτερε εμποίτσε  καμπτζία.
Νία σιάτη ( τα Μάτη μι) τσαι τέσσερι υζοί….
Έκι πανέξυπνε τσαι πανούργο.
Είνι έχουντε να αλήνωει , ότσι έκι σβαήχου ταν ίσα από τα ζωντανά, τσαι έκι νιουρίζου ως ταν Αμέρα πφί άκια να σκωρεθεί, γιάκεινη εκχαράε από τον υζέ σι να πεί το γάμο σι νία εβδημά μπρούτερα για να προαπβει το οχτώημερε.
Έτρου τσαι ενάτθε.
Σκωρέτθε ταν άβα μέρα από το Οχτώημερε.
Ανε θυνηκχούμαει τσαι ανέ μνημονέγκουμε
Του παλαιοί .
……..Αιωνία ντι α μνήμη παππού Νικόα …….
……..Εμέ Νιούντε Τσακώνικα …….
Δέφτερα τσαι Τςίτα - του Δετσε.Μπρη .Για του νέοι  : του.
Πάνου Μαρνέρη
Δέφτερα τσαι Τςιίτα – του Δετσέμπρη  :Α Τσακωνοπαρέα
Για του νέοι  : του Πάνου Μαρνέρη
Ανασαντά
Ανασκουμπούκχου
Ανάρτυτε νη ανάρτευτε
Ο Αρητέ, νη ,το άρημα
Ανάρητε
Ανατθαϊστέ
Άνατε ,άνατοι
Αποστσιάε
Τα δουλεία άρε νι ανασαντά μη παιδέμπτζησιου
Ορή ένι ανασκουμπουκχουμένα για να ζυμούμ
Ανασκουμπούσου να μη βρέτσερε του μάνιτσε
Ένι ανάρτυτε νη ανάρτευτε έντενη ο σωμό γιατσί ένι Σαρακοστά;
Φέρε τουρ αιγίδε για αρητέ, νη
(Για άρημα) τσι έσι στέκου
Ανάρητοι είνι έντεοι οι προβάτε ο 'σι ορού σι
Άλλε τα όργανα
Να ντούνει τον ανατθαϊστέ να χορέψουμε
Έντεοι οι Αχράε είνι άνατοι
Α Συτζά αποστσιάε
ΜΕ ΤΟ ΚΑΛΕ ΝΑ ΞΗΜΕΡΟΥΘΟΜΕ ΤΣΑΙ ΚΕ ΜΠΟΛΙΚΟ ΥΓΕΙΑ
Δέφτερα τσαι Τςίτα– του Μάτζη : Άγιε Σοϊθία του Τανέρ Ακσάμ : Διαστσευή τσαι γραφτέ τα ΤΣΑΚΩΝΙΚΑ από τον Πάνο Μαρνέρη .
Σβαήσεε τσι εγράβε τθα διαδικτυακά εφημερίδα   Τούρκο καθηγητή ταρ ιστορία
 ..
Ένι γραφτέ σε τέσσερα κομμάκια ….
……………ΕΜΕ ΝΙΟΥΝΤΕ ΤΣΑΙΩΝΙΚΑ ………..
Δέφτερα τσαι Τςίτα  του Μάτζη :: Α Τσακωνοπαρέα
Άγιε Σοϊθία τουΤανέρ Ακσάμ : Διαστσευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη ..
, ..Τούρκο Καθηγητή ταρ ιστορία…
«Έμε ζούντε τθον εικοστέ πρώτε αιώνα αλλά έταει πφι έμε ποίντε είνι ομογούντα ότσι ενεί έμε ακόνη τθο .
Έγκεινη πφι ενάτθε τθαν Αγία Σοϊθία ένι δενάχουντα πεντακάθαρα βαρβαρότητα .
Οι Τούρτσοι 'δενάνει σε όλε το κόσμο το ότσι είνι απολίκιστοι τσαι καταστροφιτσοί .
Γιατσί;
Όγω του ότσι με έγκεινη πφι εμποίκαει δηλούκαει σε όλε το κόσμο… Τσι τσαι αν έμε ζούντε τθον εικοστέ πρώτε αιώνα !
Τα χούγια νάμου είνι τα ιίδα με έταει του  τσαι ότσι ο 'με ικανοί να φυάτσουμε νία κληρονονία ταρ αντρωπότητα ..
Ο 'με έχουντε το πολικισμό να αποσούμε πάρα πέρε τα κληρονονία πφι να μου κληροδοτήκαει .
Ο 'μ' έχουντε ούτε ένα πετσιάρι να βάλουμε παρατάνου τθα παγκόσμιε κληρονονία .
Ο 'με πορούντε να χκίσουμε νία νέα πολικισμικά αξία .
ΕΜΕ πορούντε μόνιου να νι αβράτσουμε , να νι χάμε, να νι γκρεμίσουμε τσαι να νι ποίουμε κουρνιαχτέ ..
Έγκεινη ενάτθε με ταν Άγιε Σοϊθία πφι νιε ξαναμποίκαμε τζαμί τσαι νιε αβράμε τσαι πάλι όπφου το , αλλά έγκεινη πφι ενάτθε τθον αιώνα ένι νία πολικισμικά συντέλεια ..
Καλε νάμου ξημέρουμα θιλενάδε τσαι θίλοι .
Άμα τσαι έχουμε κίστι τσαι ολπίδα θα μόλει α ούρα πφι
Θα διτσαιουθούμε ..
…………..Εμέ Νιούντε Τσακώνικα …………..
Δέφτερα τσαι Τςίτα– του Φλεβάρη : Για του νέοι : του Πάνου Μαρνέρη .
Δέφτερα τσαι Τςίτα – του Φλεβάρη  : Α Τσακωνοπαρέα .
Για του νέοι : του Πάνου Μαρνέρη….
Αφύατθε  αφύλαχτο
Άφτυτε  αφύτευτο
Αφκυστε  άφτυστο
Αφούκιστε αφώτιστο
Αχαμνά  αδύνατη, επίσης τα ( γεννητικά όργανα)
Αχανιντούμενε  χασμουριέμαι
Αθύτρουτε  δεν έχει φυτρώσει
Αραμάτσε α κατούνα αφύατθε τσαι τα τακάλια επρίαει
Τέσσερα
Τα νιούτθα πφι επεράτσε.
Άφτυτε αραμάτσε ακομπέτι α κοτσυτία ;
Φκύσε το καμπτζί , μην αραμάει άφκυστε τσαι νι ψιλιάσερε…
Έντανη α τσέα ένι αφούκιστε τάχα ο 'νι αραμού γκανένα τάσου;
Έντανη α σιάτη ένι πετσί τσαι κόκκαλε μπίτι αχαμνά ..
Ξέρισε νι νία τ'αχαμνά να οράει τον ουρανέ σφογκύλι …
Όλιου ένι αχανιντούμενε σάμερε , να μπάτσε ένι ψιλιαστέ;
Χαράνι το πφράμα ο βρέε τσαι ο θυτρούτσε τσίπτα, αραμάτσε αθύτρουτε.
Το ιίδε με τα γρούσσα από τσι νι πφείρερε ένι θέα πόκισμα (νίλημα)ειδεμής τσίπτα ο θα θυτρούει
ΚΑΛΕ ΞΗΜΕΡΟΥΜΑ.
Δέφτερα τσαι Τςίτα–του Απρίλη: Κουιτέ : από το βιβλίε «ΚΡΑΥΓΗ»Διαστσευή  τσαι γραφτέ τθα Τσακώνικα από τον Πάνο Μαρνέρη .
Μπράβο Ελένη … Εκιού τσαι όα τ'άβα καμπτζία έτθε ποίντε νάμου πρεσιού περήφανοι ηια το ότσι έμε από τα Τσακωνιά …
…………….Εμέ Νιούντε Τσακώνικα …………..Ελένη
Δέφτερα τσαι Τςίτα - του Απρίλη
: Α Τσακωνοπαρέα .
Τα Τσιουρακά τ'Αγιε Σπυριδώνου ανήμερα, ο άτςωπο μι με τον αϊθή μι το Θόδερε εζάκαει τον Άγιε .
Ότσι έκι κοντογού να ξαπολεί ο
Άγιε μπάκαει τάσου Γερμανοί αξιωμακιτσοί .
Ήγκιαει δενάχουντε αγριευτοί τσαι όσοι ήγκιαει τάσου τον Άγιε φοζάτθαει .
Σαν τσαι εγιουρήαει του τσέλε σου πέκαει ότσι : Οι Γερμανοί από ότσι ξεκχακχούαει
Του διτσοί σου είνι πρεσσιού αγριευτοί…
Ένα γνωστέ του ατςούπου μι, ο Γιώργο ο Χρυσανθακόπουλε, έκι περετού ταν Πάτρα, αλλά έκι φερτέ τθα Καλάβρυτα από το Σάμπα.
Τθον Άγιε εκιάτσε κουβέντα με τον άτςωπο μι : — Γιώργο τσι έσι ποίου όγή εκιού;
Ρωτήτσε νι
Ο άτςωπο μι .
— Μην φοζίσιου, μην αχταρίζισιου, οι Γερμανοί άμα ο 'σι κειράξερε… Ου 'νι κειράζουντε ντι .
Το δειλινέ εκάναει τα τσέα νάμου οι αϊθήνε, Ροδόπουλοι, ο Λία με το καμπτζία σι, ο Ηρακλή,
Ο Νικόα Σακαλή,τσαι
Ο Δηνήτρη Σαμσαρέλο με ταν οικογένεια σι .
Κουβεγκιάζουντε ήγκιαει για το τσι θα ποίουμε;
Εντούτσε ο πόρε τσαι μπάτσε τσαι ο Γιώργο Χρυσανθακόπουλε ..
— Εζου βρε καμπτζία ο 'νι έχου μποιτέ τσίπτα τσαι έτρου ο 'νι φοζούμενε τσίπτα …Επέτσε σι .
Να νιουρίζουμε ταν ιστορία νάμου για να ναθούμε καλύτεροι αντροίποι…
……………Εμέ Νιούντε Τσακώνικα …………..
Δέφτερα τσαι Τςίτα– του Απρίλη : Επιτραπέζιε παιγνίδι : του Πάνου Μαρνέρη .
Δέφτερα τσαι Τςίτα – Του Απρίλη : Α Τσακωνοπαρέα ..
Επιτραπέζιε παιγνίδι: Του Πάνου Μαρνέρη .
Μπ: Δέσποινα τσαι Ξένη έατθε βρε σιατέρε να παιζάτσουμε το τσινούρτςι παιγνίδι ..
Δες: Τσι παιγνίδι ένι έγκεινη κολλέγισα ;
Πολ: Ενιάκα για έγκεινη το παιγνίδι αλλά ο'νι έχα νι ορατέ ..
Μπ : Έατθε Έατθε νι ένι έχα εζού..
Δες: Βρε σιατέρε να μπάτσε έμε λιγάτσι ατςοί ;
Πολ: Μη ναθούμε τσαι σεργούνι…
Μπ: Βρε έατθε όρεγη να μάθουμε το τόπο νάμου .
Κάτσι τοποθεσίλε
Πφι είνι τθο παιγνίδι τάσου σ'ένι νία για πρώτε βοά ..
Δες : Τσι έσι αντεχουμένα Έα Έα άνοιτσε νι να νι οράμε .
Πολ: Τσι θ'αλεί να νι οράμε, θα νι παιζάτσουμε τσιόατες .
Μπ: .Να Ορή Κια ένι, ό'νι όμορφο;
Δες, Πολ: ουουου τσι ωραίο!!!
Πολ: Στρουθείτθε.Στρουθείτθε, ποίε θα ένι α πρώτε ;
Μπ: Εζού εζού..
Δες: Σιντοβίστρια;
Πρώτε βοά νι ένι νία
Πολ: Τσαι Κουτουπού ;
Όνι έχα ιδέα
Σιούλα: Τσι έτθε ποίντε οπά;
Μπ,Δες, Πολ,: Έμε παίζουντε.
Σιούλα : Ουουου κοτζιά μι
Λιουκοδοξάρε έτθε παίζουντε, έτζετε σβαήσετε γκάνα χαρκί να μάθετε για το τόπο νάμου..
Μπ: Έγκεινη έμε ποίντε .
Δες:έμε μαθέντε τα Τσακωνιά
Πολ: Ξέρα έσι κιά ένι
Το Θιόπαφτε ;
Θωμαή : Άφε σι τα καμπτζία πφι σ'άτζερε από τα σύκχα, Ορή σιατέρε από ότσι τελέψετε να νι παιζάτσου τσαι εζου με τα Σιούλα ,
Ο άντρωπο ως να κλεί τουρ εψιού σι ένι μαθαίνου…
Σιούλα: Με, 'ιμε,'ιμε..
Ο 'μα κατσίνα τα γρούσσα μι..
Καλέ ξημέρουμα θιλενάδε τσαι θίλοι , με μπόλικο υγεία ..
..Παίζατσε, γιούρισε,τσαι νιούρισε τα Τσακωνιά από άκρα σ'άκρα ..
Δέφτερα τσαι Τςίτα- του Φλεβάρη .
Κουιτέ  από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη.
Μπαρμπαρίνα κα χρονία σιάτη μι τσαι ντ'έμε Φχαριστούντε .
………..,,Εμέ Νιούντε Τσακώνικα ……..Μπαρμπαρίνα Αλευρά
Απέ οι Καλαβρυτινοί εζάκαει σε μπαλήκαει από το κηγάϊδι τσαι έτρου όπφουρ ήγκιαει τάσου του λαςπίδε σε διπρούκαει σε κάτσι μαντινέλε
Ανοίαει ένα τάφο τσαι σε κχακχούαει όρπα, απανούσε
Από τον Άγιε .
Σαν έμπάκαει οι Γερμανοί τθα Καλάβρυτα εβαλήκαει κχάρα σε δύου τςεί τσέλε.
Του τσέλε έντεοι ήγκιαει ουρίζουντε οι αντάρτοι.
Ένι θυνηκχουμένα τα τσέα του Γκαράτση πφι έκι δέσα τσαι 'ζάτσε ο αϊθή μι με άλλοι τσαι νιε πφουντέαει .
Ένι θυνηκχουμένα το ότσι εζάκαει οι Γερμανοί τθο νεκροταφείε, ανοίαει τον τάφο τσαι μπαλήκαει του σκωτουτοί Δρανήαει κχάμποσοι Καλαβρυτινοί με ίδιτα τσαι σε γκιούκαει.
«Έδαρη πφι νιε μποίκατε ένι αργά πλέα, πέκαει σου οι Γερμανοί .
Έκι πρέπουντα ταν ούρα πφι σ'ενέγκατε από το κηγάϊδι να σι κχρίσετε , να σι γκιούτε, να σι συγυρίσετε.
Αργήκατε.
Έδαρη ότσι τσαι να
Ερέσει νιούμου μη νι μου κακοφαγκηστεί.
Το νεκροταφείε ήγκιαει ζατοί πρεσσοί .
Μετά από έγκεινη οι Γερμανοί ήγκιαει πρεσσιού αγριευτοί.
…..Το τσι θα ξημερούει νάμου γκανένα ο 'νι νιουρίζου…..
……………..Εμέ Νιούντε Τσακώνικα ………..
Δέφτερα τσαι Τςίτα– του Φλεβάρη  :Θωμαή τσαι Σιούλα Γειτόνισε : του Πάνου Μαρνέρη
……….Εμέ Νιούντε Τσακώνικα ………
Θωμαή τσαι Σιούλα Γειτόνισε : του Πάνου Μαρνέρη .
—Γκάνα άλλιου νέο βρε γειτόνισα από τα καμπτζία ;
— Κα είνι τθαν υγεία σου ως έδαρη..
— Μαγάρι βρε γειτόνισα γιατσί τα νέα ού 'νι τσαι τόσιου κά για οπά ταν αλαργενά Αμεριτσή ..
—Τα κακομοίρα ένι γινούμενε τσαι οπά , απ'ότσι είνι αούντα τσαι τα καμπτζία…
—Να 'ράμε βρε γειτόνισα κια θα να μου μπάλει τσαι έγκεινη το κακό πφι ερέτσε νάμου ..
— Ορή κακότθο εβαλήτθε ο Θεό να ξεμπάλει νάμου ..
— Άλλε νι ψέμα, μ'ένταει όα πφι ένι ορού ..
— Ο 'με πορούντε να μαζουτθούμε τσιόατες, να ζάμε τον Άγιε να ανάψουμε γκάνα τσεριούλι να σκωρεθεί τσαι γκανιά αμαρκία;
—Όκια τσαι να ζάμε γειτόνισα δύου μέτςα μακρύα ο ένα από τον άλλε ..
—Ουου, απέ μ'έσι αούα τσαι εκιού.
Σάματσι έμε έχουντε ψούρα πλέα.
—Τσι ψούρα γειτόνισα, έντανη α τρισκατάρατε αρρώστσεια ,ένι πρεσιού χειρουτέρα .
— Ογή τθο χωριουδάτσι κα έμε… Αμ οπά του πολικίλε, τσι ν'αλήωει τσαι έτεοι οι αραχλιαστοί
— Τσι θα αποναϊθεί ο κοσμάτσι μόνιου ένα Θεό ένι ξέρου ..
—Έγκεινη το γράμμα πφι αβήκα έκι απολυτέ
Τθα τέλη του Νοέμπζη
Κοντού τςεί μήνοι να μόλει ..
— Τσαι παλιά βρε γειτόνισα πόσιου έκι ποίντα ;
— Το πρεσιού πρεσιού δέκα ναμέρε γειτόνισα μι ..
— Ορή έμε κισογιουρίζουντε γειτόνισα, α Έωνη να βάλει τα χέρα σι .
— Να ποίουμε τσαι γκανιά δουλεία γειτόνισα γιατσί οι ιδουλείε τα τσελή ου 'νι τελέγκουντε .
Όμορφο τσαι κα συνταχινά να έχουμε με υγεία τάνου από όα …
Δέφτερα τσαι Τςίτα– του Αμάη : Κορωναϊό τα Μπαρμπαρίνα Αλευρά
………Εμέ Νιούντε Τσακώνικα …….
Δέφτερα τσαι Τςίτα –του Αμάη  :
Μπαρμπαρίνα τσαι Αλέξαντρε : Τα Μπαρμπαρίνα Αλευρά ..
— Τσι έσι γινούμενε κολλέγα, τσαιρέ ενι έχα να ντ'οράου!
— Δίτσιε έσι έχα.
Τσι να ποίωμε, έμαϊ έχουντε τον κοροναϊό τσαι
Έκι πρέπουντα να κατσάμε τάσου
— Νιε μποίκαμε έγκεινι για το καλέ τουρ ατσοίτεροι νάμου τσαι
Για τα δικά νάμου υγεία
—Έδαρι έμε πορούντε να ζάμε τάτσου τσαι να κατσάμε, αλλά
Με πρεσσά προσοχή.
Θα να μου αφήνωι να ζάμε τθο σκολείε
Για τα μαθήματα πφι αφήκαμε.
— Ένι αντεχουμένα να οράου του θίλοι τσαι του θιλενάδε μι,
Πφι ο ανταμούκα για έντεοι του δύου μήνοι.
Άντε να μόλει το καουτσέρι, να φύτσει τσαι ο κοροναϊό τσαι να ποίωμε μπάνια τα θάασσα
—Έτρου ένι.
Εκιάτσε α κάψα έδαρι τσαι όμε πορούντε να κατσάμε τάσου.
Έα αν εσι θέα να ζάμε τάτσου γιατσί εζού εκουράσμα τθαν τσέα….
……Καλε ξημέρουμα τσαι καλε καουτσαίρι….
……….Εμέ Νιούντε Τσακώνικα ……..
………Εμέ Νιούντε Τσακώνικα ………
Δέφτερα τσαι Τςίτα– του Σετθέμπρη : Καλάβρυτα κουητε: από το βιβλίε Κραυγή : Διαστσευή τσαι γραφτέ τθα Τσακώνικα από τον Πάνο Μαρνέρη
Έντεοι είνι αληιθινοί ιστορίλε από αντροίποι πφι εζήκαει το μακελειό .
Μαρτυρίε από τουρ εχτελέσαι τθα Καλάβρυτα.
Καλάβρυτα
Από το βιβλίε Κραυγή ( Κουητέ):Διαστευή από τον Πάνο Μαρνέρη.
Α Χρυσούλα Χαρακτηνιώτα— Κυλαδίτα ενάτθε τα Καλάβρυτα τσαι παντρεύτε το Γιάννη Τσυλαδίτα.
Εμποίκαει τςία καμπτζία.
Εφονεύταει από του Γερμανοί, ο άτσωπο σι τσαι τα τσία σι καμπζία, ο Λεωνίδα  χρονού, ο Δηνήτρη  τσαι ο Νικόα  χρονού.
Ορή α μαρτυρία τα Χρυσούλα :
Άμα ενεί οι γουναίτσε, εφύγκαμε από το σκολείε πφι έμαει κλειστοί τσαι ερέσμαει τουρ αμπέλε, μαθήκαμε το κακό πφι έκι νατέ .
Εχτελέκαει όλοι τουρ ατσοίποι τσαι μαζί σου του τσεί μι υζοί.
Εδρανήαμε τθο τόπο ταρ εχτέλεση, τθα χούρα του Καππή.
Ο 'μα ξεχουρίζα γκανένα τάσου του φονευτοί ματουτοί .
Τσαι ξαφνικά ερέσμα απουρτέσε τσαι του τέσσερι σου.
Ο μιτσούτερε ο Νικόα έκι έχου νία τσικουρία τα φούκχα .
Ένα δραγάτα δοσίλογα τσαι ρουφιάνε, έκι εχου καταδουτέ το μιτσή μι υζέ ότσι έκι βοηθού τουρ αντάρτοι.
Από οπά μ'άγκαει οι δύου αϊθέ μι .
Εζάκαμε ταν άβα αμέρα τσαι με ξεκρέββατθε σ'αποσούκαμε το νεκροταφείε.
Ο Θα ξεχάου το ότσι οι κούνοι όα τα νιούτθα ήγκιαει τραβήτουντε τα κουφάρια .
Σαν τελεύαμε το κχάκχουμα , παγούκα.
Ο 'κι από τα παγουνία του Δετσέμπρη, αλλά από το θύμα τθου διτσοί μι αντροίποι.
Ένι θυμουμένα ότσι αναιμούκαει τουρ ίσε μι το ματουτέ καπόκι του ατςύπου μι τσαι με ζυγούκαει κοντά ταν ικχάρα , ανάγκια τα πληγουτά Καλάβρυτα τσαι το νεκροταφείε με τα ζωή μι όα .
Σονίσμα τσαι το απο το καπόκι τσινήτσε να αχνίζει το αίμα του ατςούπου μι πφι έκι ξεπαγούκχουντα ..
Καλε ξημέρουμα θιλενάδε τσαι θίλοι .
Να μη ξαναζήουμε τσαι να μη περάνει κίσου έτσι τάπα τσαιροί …
Δέφτερα τσαι Τςίτα– του Δετσέμπρη .
Θωμαή τσαι Σιούλα Γειτόνισε : του Πάνου Μαρνέρη
Δέφτερα τσαι Τςίτα – του Δετσέμπρη : Α Τσακωνοπαρέα.
Θωμαή τσαι Σιούλα,Γειτόνισε  του Πάνου Μαρνέρη
— Σιούλααα έ γειτόνισα Κια έσι …
—Κια τθα κομμάκια να ζάου Θωμαή όρεγη ένι .
—Ο νιάτθερε μαειδέ οράτθερε γιάκεινη ντε βαλήκα φωνά.
— Κα μποίτσερε.
Τσαι εζού
Να ένα γιούρε σαν τα ζουζούα το σκατέ απο τα σύνταχα τσαι τσίπτα ο μποίκα .
—Όχι δα εκιού έσι προκομμένα κάτσι θα σιάνερε ο 'νι γινούμενε…
— Τσι να ποίου κάψο Θωμαή , να επέκα, γιορτέ είνι παρείντε να σιάξου
Γκάνα μαλαμακάρουνε τσαι γκάνα κουραμπιέ..
— Αμ κα νιε καταβήκα… Επέκα τσαι εζού ετσιτάπα ούρα τσαι να μη νιαϊθεί α
Σιούλα με κάτσι ένι κατακιατθά..
—Ατούρα έμα έχα αλλά όγω του γιορτέ βρε Θωμαή, έτρου για το έϊθιμο..
— Χαλάλι ντι γειτόνισα α ούρα κα τσαι του χρόνου .
— Ορή ο φτάκα σι ακόνη, για πρώτε βοά θα σι βάλου τθαν Ηλεχτρικά κουζίνα
Πφι αγοράκαμε παρέα ..
—Εζού επέκα να σι
Σιάξου ταχία πρώτα ο Θεός .
— Εκιού θιλενάδα μι έσι έχα τα καμπτζία ντι τον άτςωπό ντι αλλά εζού να, ένα κούτσουρε ένι…
— Όλιου τσαι γκάνα μουσαφίρη μπορεί τσαι να μόλει…
— Ποίε να μόλει όρκομι, μ'έντανη τα πλεμονάρα , μαειδέ μουσαφίρη , μαειδέ κοτσινογιάννη ό νι ταρασούμενε .
— Έσι είχα δίτσηε γειτόνισα απαγορεύταει όα ….
— Δόξα το Θεό ένι αούα, πφι ένι τσαι α Θωμαή όρεγη τσαι ένι αούα γκανιά κουβέντα , κα να ντ 'έχει ο Θεό γειτόνισα .
— Ευχαριστούα γειτόνισα τσαι κα δεξίματα από τα καμπτζία ντι ..
— Να έσι κα Θωμαή.Ορή πάσα χρονία ίγκιαει παρείντε τσαι τα καμπζιούλια να αλήωει τα Χριστούγεννα , οράκα εζού να μπαήωει σάτσι ..
Αμπρία σάτσι ο μποίκαμε ,Χριστέ πφι αναστάτθε
Μαειδέ
Χριστού θα ποίουμε πφι ο Χριστέ ενάτθε .
Μονέ α ούβα έντανη ογή τάσου να μου εν'κλείνα
Με φόβο για το τσι θα ναϊθεί, όλοι να μ'εν'αφήνα..
Καλε ξημέρουμα.
Με το καλέ να δετθούμε τα τσινουρτσία χρονία.
Δέφτερα τσαι Τςίτα– του Μάτζη .
Κουιτέ: από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
…………Εμέ Νιούντε Τσακώνικα ………Βασίλης
Δέφτερα τσαι Τσιουρακά – του Μάτζη : Α Τσακωνοπαρέα .
Κουιτέ  : Από το βιβλίε «ΚΡΑΥΓΗ»
Εζού μπαήκα κίσου τθο καταράχι του Καπή πφι ήγκιαει νατά τα φονικά .
Έκι πρέπουντα να σιάξου τον άτςωπο μι τσαι το συτζενικό μι .Αραμάκα οπά να σι ποίου παρέα .
Αραμάκαει τσαι άλλοι γουναίτσε ως αργά τα νιούτθα .
Έμαει βούντε.
Σ'έμαει νιούντε,ου 'γκιαει απογηκχουμένει .
Σ'έμαει ρωτούντε ου 'γκιαει απογηκχουμένει.
Σ'έμαει κιάντε, ήγκιαει ψιουχροί .
Κχάμποσοι να μου ήγκιαει ξοικάζουντε, οι εψιλοί σου ήγκιαει αραματοί ανοιτθοί.
Ο 'κι γκανένα οπά να σι κλεί τουρ εψιλοί ταν ούρα πφι ήγκιαει ξεψυχούντε.
Έτρου να μου ήγκιαει ξοικάζουντε, άλλοι πονετά τσαι άλλοι με απορία
Σαν να ήγκιαει αούντε νάμου.
«Μη χασομερίχετε.
Ότσι έτθε έχουντε να ποίετε ποίετε νι ογλήγορα ..
Άλλιου έργο πιο βαριού ένι αντεχούμενε νιούμου.»
Άμα γιουρήα, ερέκα τα καμπτζία μι να κιούφουει
Δίπα από το κηγάϊδι, κατάχαμα .Μπέτσιμο
Σου ο ουρανέ .Με το χάραμα εζάκα κίσου τθο καταράχι το Καπή.
Το αίμα έκι αχνίζουντα με το μπάημα του ήλιου.
Πρώτε κουβαλήκα το συτζενικό μι
Τσαι απέ τον άτςωπο μι ούγειε έκι έγκωμο, γιάκεινη με βοηθήκαει τσαι άλλοι γουναίτσε .
Το μνήμα νιε σκάβα
Μοναχά μι .
Τα τςέρβα μι λύκαει από του πορίλε.
Μπρου κχακχούτσουμε τον άτςωπο μι νιε μπαλήκα τα τςέρβα τσαι σε φορέκα εζού .
Εςτσέμα ότσι άκια να τςιαχίτσου εζου
Έδαρη , σαν Μάτη τσαι αφέγκη τθου πορίλε πφι έτενη έκι τςιάχου..
….Το τέλη από έντανη
Τα ζωντανά μαρτυρία .
…..Με το καλέ να ξημερουθούμε τσαι να έχουμε υγεία ……
Εμέ Νιούντε Τσακώνικα ………….
Δέφτερα τσαι Τςίτα – του Μάτζη ..
Α Τσακωνοπαρέα ……
Γαστένιτσα α)  : του Πάνου Μαρνέρη .
Α Γαστένιτσα ένι χκιστά τθα πλάγια του Μαλεβού σε αψέλη  μέτςα.
Ένι ανάμεσα τα Σίκινα,
Τσαι το Πραστέ τα παλιά πρωτεύουσα τα Τσακωνιά .
Έξε χιλιόμετρα τθα βορεινά σι μερία α Σίκινα
Τσαι  χιλιόμετρα
Τθα Ανατολικά σι
Ο
Πραστέ…
Α Γαστένιτσα εχκίστε από Τσάκωνε πφι άγκαει του Σίνοι με του Σλάβιτσοι επιδρομέ .
Ενούτθαει οι δύου οικισμοί του Πενταλώνα τσαι του Μπεζενίκου.
Τα βρονταήματα σου είνι ερικχούμενα
Ανάκοντα τθα Κοντολινά.
Από τσι ενούτθαει εχκίστε α Γαστένιτσα τθο μέρη πφ ένι Σάμερε .
Είνι θέντε να αλήνωει ότσι έγκεινη ενάτθε μπρου τα Φραγκοκρατία τθο  .
Ο Γάλλε Βιλουαζόν
Ένι αναφερίκχου ότσι α Γαστένιτσα το  έκι έχα  τσέλε.
Ο δε Άγγλε Μαρτίνο Ληκ εγράβε ότσι α Γαστένιτσα έκι ατσά τσαι σπουδαία πολικεία .
Α Γαστένιτσα ένι χκιστά τάνου τθο περάημα πφι έκι ενούκχουντα ταν Αργολίδα με τα Λακωνία .
Για έντενη τον όγο οι Βυζαγκινοί τθα κορφά τθο μιτσί
Σινί, εχκίαει πύργο για να βιγλίζωει
Τσαι να ελέγχωει τα περαήματα .
Τον ιίδε τσαιρέ άκια να έκι χκιστέ τσαι το κάστρη τα Κουτουπού .
Τουρ  του αωνάρη το  ο
Καπετάν Νιχάλη Γκιόρα ,ο Καψαμπέλη τσαι οι Γαστενιτσιώτοι, ο αφήκαει τον Μπραΐμι να περάει
Τάσου από τα Γαστένιτσα .
Είνι θέντε να άλήνωει ότσι ο αρχιστράτηγο τα Γαστένιτσα ο Γιώργο Καρποντίνη εσκωτούτσε μοναχό σι δέκα χιλιάδε Τούρτσοι .
Καλε ξημέρουμα θιλενάδε τσαι θίλοι από ταν όμορφο Γαστένιτσα .
Δέφτερα τσαι Τςίτα– του Απρίλη .
Μαντρί Δήμου Κολεντριανού του Πάνου Μαρνέρη .
Για να νιουρίζουμε το τόπο νάμου με τουρ αντροίποι σι .
…………ΕΜΕ ΝΙΟΥΝΤΕ ΤΣΑΙΩΝΙΚΑ………
Δέφτερα τσαι Τςίτα – του Απρίλη : Α Τσακωνοπαρέα .
Μαντρί
Δήμου Κολεντριανού του Πάνου Παρνέρη .
Ο Δήμο Κολεντριανέ έκι αϊθή του Χριστόφορα Κολεντριανού.
Εζου ο
Νιε 'θυνήμα .
Εθυνήμα το υζέ σι το Θανάση Κολεντριανέ
( Μπουκουβέα).
Μάλιστα με το Θανάση έμαει δουλευτεί μαζί τθο ράντισμα τουρ ελίε..
Έκι ένα πρεσσιού χεροδύναμοι άντρωπο .
Νία βοά νία ρεντιστήρα ο 'κι ανοίντα με τσίπτα .
«Αφήτε νι να μόλει ο Θανάση» επέτσε ο Θούα ο επιστάτα .
Όντως ότσι εκάνε νι ανοίε δίχως να ζοριστεί καθόλου .
Ποτέ ο θυνήμα χκηνά νι προύατα σ'έγκεινη το μαντρί Έκι από τότθε πφι έμα καμπτζί μισοχατέ ..
Ο κάλυε όμως έκι σε κά κατάσταση τσαι ο Θανάση έκι παρίου πρεσσοί βολέ τσαι έκι αραμού οπά …Ο τόπο με τουρ αντροίποι σι.
Ούτε σιουρούμενε ό'νι πλέα ερικχούμενε ογή .
Εφύγκαει τσαι έταοι μαζί με τα πουλία τσαι τουρ αντροίποι .
Αραμάκαει τα χάματα να δενάχωει νάμου ότσι ογή κάποτε έκι ερικχουμένα ζωή.
Ποίνετε γκανιά βόλτα κιμήνετε τουρ αντροίποι νάμου.
Έντεοι κχοντούκαει τα γρούσσα ζωντανά σε αντίθεση με σ'ενεί…..
………………Εμέ Νιούντε Τσακώνικα ………..
Δέφτερα τσαι Τςίτα– του Γενάρη  : Κουιτέ  από το βιβλίε : «Κραυγή»Διαστσευή τσαι γραφτέ τθα Τσακώνικα απο τον Πάνο Μαρνέρη..
Δέφτερα τσαι Τςίτα – του Γενάρη :Α Τσακωνοπαρέα..
Κουϊτέ : από το Βιβλίε «ΚΡΑΥΓΗ»
—Κια ένι Αργύρη μι ο Βασίλη νάμου ;
Ρωτήκα νι ..— Ορή μάννε δίπα μι, τσαι με δενάε το τσιφάρι του Βασίλη..
—Ο Κίμωνα κια ένι Αργύρη..
Κουΐα κίσου .
— Ορή μάννε…..
Δίπα σι έκι το καμπτζιούλι μι κουβαριαστέ.
— Μα ενιάκα νι τον Αργύρη να φωνηάντει τθου Γερμανοί:
—Γιατσί ετθε σκωντούντε ενίου;
Ο μποίκα νιούμου τσίπτα!!!
Άμα τσαι,σταμακίε α φωνά σι,εκόφτε τσαι α ζωά σι ..
—Πφου να ντ'άρου, έδαρη πέρε Αργύρη καμπτζί μι ;
Έα να ντι ζαουθού καμπτζί μι …
— Όχι μάννε θα ζάου μοναχό μι .
Ακχουγκίε τάνου μι τσαι αγάλι αγάλι σούκαμε τα τζέα του Ντήλιου πφι ό 'κι δατά Όρπα δεήκα του πληγάε σι.
Τσεί βολαί νιε σιούρκαει από το πούα τσαι τσει βολαί νι εντουφετσίαει..
Τσαι νιε γλυτούτσε τσαι του Τςεί βολαί.
Τθαν πορία πφι έμα κχαμπαίνα
Ανταμούκα
Το Γιώργο του Χάμψα.
— Κια ένι ο αφέγκη ντι Γιώργο ;
Ρωτήκα νι .
— Ο 'νι ξέρου απογήτθε μι τσαι ταράε του νώμοι σι .
Εσούκαει τσαι άλλοι γουναίτσε..
Τότθε τσινήτσε ο θρήνε, οι κουϊτοί τσαι τα νοιρόγια .
Οι Καλαβρυτινοί μεταμορφούτθαει σε αποβράσματα τα κόαση πφι γκανία φανταςία ο 'κι θα μπορέει να σι αιχμαλουκίσει ….
Πόσιου οδυνηρέ θα έκι για του γουναίτσε πφι απαραμάκαει κίσου!!!
Ο 'νι πορού να νι διανοηθού, τσαι ποίερ ένι πορού ;……
Δέφτερα τσαι Τςίτα – του ΦΛΕΒΑΡΗ  :
Α Τσακωνοπαρέα ..
Πάνο τσαι Ελένη  : Του Πάνου Μαρνέρη .
—Βρε το γέρου Μούργο ..
— Ναι ναι έκι ο παππού το κάτσι άλλιου..
— Το κάτσι άλλιου ;
Πφι έκι κοροϊδέγκου τα μαμού ;
— Μ'έκεινη έκι μόνιου;
Νή πφι έκι Θέου να μπαεί τσαι απανούσε !
—Ένι θέα να ξέρου τσι επέτσε τα μαμού για διτσιολογία ;
—Νιάε νιάε .
Έγκου τσαι έγκου καταλιακού,
Εσούκα κατά τό μεσαμέρι, επέτσε ο παππού…
—Ένι αντεχουμένα να νιάου πόσιου μακρία νιε τραβήε ο παμπόνηρε παππού τσαι τσι εσκαρφίσυε ν'αλεί .
—Ουουου
Έκι θα κλεί το κονάτσι νάμου
Πφι να μι φάει α έμπραση να μι φάει , να μη ξημερουθού , πφι ανοία το κοφτέ μι τσαι ο 'μα συνοούα το τσι έμα αούα ..
—Βρε Πάνο α μαμού νι έκι κιστία ;
—Έκι έχου το τρόπο σι ο παππού , έκι πανούργο…
— Εν τέλη τσι ενάτθε .
— Εσούκα, επέτσε ο παππού, κεινατέ, μπαϊλιαστέ , δρουτέ τσαι τσι να οράου …
—Τσι οράτσε
Πάνο ;
— Λεφούσι οι αντροίποι αντεχουμένει ..
— Τσι ίγκιαει αντεχουμένει ;
— Νά νάρωει σειρά να πριτθούνει , ακόνη όρπα άκια να έμα , τόσε κόσμο πότε να πριτθεί , τσι να ποίου ζαούμα
Τσαι εζού τα ντροκή μι τσαι εγύρκα κίσου ….Οράτσερε τύχη πφι έμαει έχουντε ;
Καλέ ξημέρουμα
: Να έτθε κα υγεία τσαι αγάκη ..
……………Εμέ Νιούντε Τσακώνικα……
Δέφτερα τσαι Τςίτα– του Απρίλη : θιλενάδε Ατςά Εβδημά :του Πάνου Μαρνέρη
………….Εμέ Νιούντε Τσακώνικα ………..
Δέφτερα τσαι Τςίτα – του Απρίλη  : Α Τσακωνοπαρέα …….
Θιλενάδε Ατςά εβδημά: του Πάνου Μαρνέρη .
Μπ: σιατέρε έντανη ένι α ατςά εβδημά νή Άγιε εβδημά
Πολ: επίσης νι ήγκιαει αούντε τσαι εβδημά τα τσεροφαΐα όγο τα νηστεία .
Μπ: έντανη ταν εβδημά ένι πρέπουντα να κχοντούμε τσαι να μην αρτευτούμε.
Ο 'με τςούντε
Αρκυνή, κρίε, ψάρι μαειδέ αούλι….
Δες: Σιατέρε Ορή κάκια ενιάκα ότσι νι ήγκιαει αούντε τσαι άπραχτε εβδημά γιατσί ου 'γκιαει δουλέγκουντε .
Πολ: Πάσα αμέρα έντανη ταν εβδημά ένι παριστάνα τσαι κάτσι απά τα πάθη του Χριστού Τσαι ακόνη νι είνι αούντε εβδημά των παθών .
Δες: Α αςά Δέφτερα (Τσιουρακά αργά) ένι αφιερουτά τθον Σήφι του Παγκάλου τσαι τθα τσερά Συτζά πφι εκαταράτθε ο Χριστέ .
Μπ:Α ατςά (Τςίτα Δέφτερα αργά) ένι αφιερουρετά τθου Δέκα Παρθένε, τσαί τθου Ταλάντοι.
Πολ:Ατςά Τίτιντα (Τςίτα αργά ένι αφιερουτα τθα γουναίκα πφι έκι ποτσουτά με αμαρκίλε τσαι αφού μετανοιάτσε εκχρίε του πούε του Χριστού με μύρο τσαι για τα μετάνοια σι νιε συχωρέτθαει οι αμαρκίλε..
Δες:Ατςά Πέφτα ( Τίτιντα αργά) το γκριουφό αριστίουμα, το κχρίσιμο του πούε τθου μαθητέ, τα προσευχά του Τσυρίου τθο Σίνα με τουρ Ελίε τσαι το θιλί του Ιούδα, τα προδουσία .
Μπ:Ατςέ Παράστσι(Πέφτα αργά) το μαστίγουμα,τα φκυσίματα,οι κοροϊδίε, οι ξευκιλισμοί, τα ντούματα,το στεφάνι με του κχούλοι,το Σταύρουμα τσαι ο Θάνατε του Χριστού .
Πολ: Ατςέ Σάμπα ( Παράστσι αργά) Κχαμπάϊσμα του Τσυρίου από το Σταυρέ τσαί α περιφορά του Επιτάφιου.
Δες:Τσαι τα Τσιουρακά ,
Μπ: αΑτςιτέρα γιορτά τα Ορθοδοξία ,
Πολ: Α Ανάσταση του Χριστού.
Καλε ξημέρουμα, καου παρία, τσαι με το καλε να μόλει Α
ΑΜΠΡΙΑ..
…………Μιλάμε Τσακώνικα……….
ΧΡΙΣΤΕ ΑΝΑΣΤΑΤΘΕ
ΕΝΕΙ ΤΑΣΟΥ ΕΜΕ ΑΡΑΜΟΥΝΤΕ
ΤΣΑΙ ΤΣΑΚΩΝΙΚΑ ΕΜΕ ΝΙΟΥΝΤΕ
—Παππού παπού ένι πρεσσιού χαρετά
—Σιάτη μι ότσι
Ντ'ένι ορού έτρου χαρετά ένι ανοίντα α καρδία μι …
— Ναι αλλά ο 'με ρωτήτσερε γιατσί ;
— Γιατσί
Όρκο μι ;
— Ενιάκα
Ότσι σε γκανία εβδημά θα τθαήσωει τα μέτςα τσαι μπορεί να ντ' οράου από κοντά παππού.
—Μακάρι καρδία μι, μακάρι ..
—Επέκαμε το Χριστέ Αναστάτθε από το τηλέφωνε αλλά ο οράκα ντι μπίτι .
— Ναι καρδία μι για άλλε μι πφουρ επεραήρε.
—Ενεί
Έμαει ορούντε τσαι έμαει νίντε τα λειτουργία από τα τηλεόραση ..
— Τσαι εζού το ιίδε σιάτη μι .
—Τσαι παππού;
— Τσι πράμα καρδία μι ;
— Ότσι επέτσε ο παπά το Χριστέ Αναστάτθε νι επέκαμε τσαι ενεί όλοι μαζί τσαι έκει πρεσιού ωραίο τσαι συγκινηκικό παπού .
— Ναι καμπτζί μι , καλέ έκι να ζάμε τον Άγιε, αλλά ό 'νι κειράζουντα γιατσί ο Χριστέ καμπτζί μι ένι τάσου νάμου..
—Ναι παππού μι έκι έχουντα τα δικά σι ομορθία τσαι έσι ξέρου κάτσι παππού ;
—Τσι καρδία μι.
— Έντανη ταν Αμπρία, έντανη ταν Ανάσταση, ο θα νι ξεχάου ποτέ
Αφήτσε τα δικά σι σφραγίδα τάσου μι ..
Καλε ξημέρουμα .
Μακάρι α Ανάσταση του Χριστού να φέρει τσαι ταν δικά νάμου Ανάσταση …
Δέφτερα τσαι Τςίτα– του Δετσέμπρη : Έθιμα  ταρ Ελένη Μάνου
Έθιμα  : ταρ Ελένη Μάνου .
Ταν παραμονά τα πρωτοχρονία πάσα φανίλια θα έκι φκιάνα τα βασοκολιούρα σι, ακόνη τσαί οι φτωχοί ήγκιαει ζυμούντε λιγατσι άλητε τσαί ήγκιαει βάντε, νιαν ελία, ένα πφούρε φαέ, ένα μιτσί κομματζούλι άρτουμα, ένα μιτσί καϊδούλι κραματόσαμντα τσαί ένα τσέρμα.
Αλλοι ήγκιαει ζυμούντε ταν κίτθα σου με λίγο άι, ζάχαζη, νυρωδιχά, κιαθέ, τσαί ότσι άλλιου ήγκιαει έχουντε για να ναϊθεί νόστσιμο.
Ήγκιαει πουνίζουντε νι με το κιρούνι τσαί με τα χτένα τσαί ν'ήγκιαει φταίντε τθο φούρνε σε ατςέ χαλκουματένιε ταβά.
Οι αρρβωνιαστοί ήγκιαει άσσουντε δώρα όπφου τσαί ταν Αμπρία.
Έντεοι τουρ αμέρε οι καλονοικοτσουράδε ήγκιαει απολύντε γλυκά τσαί σομά τθου φτωχοί τσαί ήγκιαει δίντε τθα καμπζία πφη ήγκιαει κουβαούντε τα δώρα νια γουλία άντε να έχωι τθο τθούμα σου να μη σι κειράξωι, τα παγανά, οι σκαλιτσοί, πφη ήγκιαει φοζουμένοι τον άντε!
Τσαί ταν παραμονά του Άγιε Βασίλη τα καμπζία ήγκιαει γιουζίζουντε τθου τσέλε ψάλλουντα τα κάλαντα.
« Βασίλη από κιά έσι παρίου τσαί από κιά έσι κχαμπαίνου,
Από τα Μάτη μι ένι παρίου τσαί το σκολείε ένι έγγου»
Ανήμερα, άμα ξαπολεί ο άγιε, ο αφέγγη νή ο ατσύτερε αϊθή, άμα όνι 'πάρχου αφέγγη, α Μάτη νή ο ατςύτερε τα τσελή, άμα όνι 'πάρχου άλλε γκανένα, ένι ποίου ένα σταυρέ τάνου τθα βασοκολιούρα τσαί ένι κόφου νι, αφού πρώτα ένι ονομακίχου κάθε κομμάκι.
Το πρώκιου ένι του Χσιστού, τ'Αγιε Βασίλη, τα τσελή, του φτωχού,
Τ'αφέγγη, τα ματερί, τσαί όα τα άβα του πάσα ένα
Από όσοι είνι ζούντε τθαν τσέα, καμπζία,
Παπούδε τσαί μαμούδε, τσείουνε τσαί τσιάδε.
Τθο τέλι ένι κοφου ένα για του χούρε τσαί ένα για ταν νομή.
Ούγοιε έκι έρεχου το τσέρμα, θα έκι τσερδέγγου παράδε τα τσινουρτσία χρονία, ταν ελία κα εσοδεία, το φαέ, θα ζάνι κα οι χούρε, ταν κραματόσαμντα θα ζάει κα α άμπελε, το άρτουμα τα ζωντανά.
Δέφτερα τσαι Τςίτα– του Σερικχή : του Πάνου Μαρνέρη
ΕΜΕ.
ΙΟΥΝΤΕ ΤΣΑΚΩΝΙΚΑ
Δέφτερα τσαι Τςίτα – του Σερικχή : Α Τσακωνοπαρέα.
Παππού εγγονε  : του Πάνου Μαρνέρη .
— Παππού ένι έχα τσαι άβα νέα να ντ'αλήου για τα σόμαση του πλανήτα ..
— Σιάτη μι αμα είνι κα τα νέα άλε μι σι , αλλά ένταει όα πφι με πέτσερε με σεκλεκίαει πρεσιού .
— Μαγάρι να έμα έχα κα νέα παππού..
— Τσι να αλήου ο άντρωπο ένι μπάνου τουρ εψιού σι μοναχό σι
— Άμα τσαι ένι να
Σεκλεκίχισιου παππού να μη ντ'αλήου, ο νι θέα
Να χωλήνερε τσαι να σεκλεκίχισιου .
— Θα σεκλεκιστού πλέκιεριου άμα τσαι ο μ' αλήερε
Σιάτη μι .
— Το ένα τα εκατό τα αντρωπότητα
Ένι ποίντα το
Πενήντα τα εκατό τα ζηνία
Τθο πλανήτα .
— Τσι να αλήου , έγκεινη ένι αμόγητε .
Ναι παππού μι τα αρόπλανα σε ένα χρόνε είνι τσαφήντα ενα δισεκατομμύρια τόνοι διοξείδιε τθον αέρα
Πάσα χρονία .
— Τσαι τσι να ποίουμε καμπτζί μι να ταξιδέγκουμε με τουρ όνου ;
Αφού τσαι έταοι τα έρμα με το μεθάνιε πφι είνι τσαφήντα ζηνία είνι ποίντα ….
— Εζου ο πέκα έτσι τάπα κουβέντα παππού .
— Σιάτη μι εζού νι επέκα, αλλά τσι να αλήου..
Απουρτέσε γκρενίλε τσαι κίσου ρυάτζα , ερέχου έσι άκρα πφι ο σ'ερέχου;
—Εα παππού θα κουβεγκιάσουμε για έγκεινη νία άβα βοά γιατσι ένι έγκα για σβάισμα.
Καλε ξημέρουμα παππού.
— Ναί ναι,
Να ζάρε καμπτζί μι
Μπάτσε τσαι εμού οι νέοι ερέσετε ταν άκρα, γιατσί ενεί μπατςά σε μποίκαμε .
….Καλε ξημέρουμα θιλενάδε τσαι θίλοι τσαι να έχουμε υγεία .
Δέφτερα τσαι Τςίτα– του Σετθέμπρη :Περίπατε τον Ορειόντα του Πάνου Μαρνέρη
Δέφτερα τσαι Τσίτα — του Σετθέμπρη  : Α Τσακωνοπαρέα .
Περίπατε τον Ορειόντα: Του Πάνου Μαρνέρη ….
Μιτσή έμα πφι έμα φερτέ με τον
Αιθή μι το Δήμο τθον Ορειόντα .
Ο'νι θυμούμενε σε ποίε ηλικία ..Τότθε αραμάκα με το τθούμα ανοιτθέ για το πόσιου ανάγκια έμα, αλλά τσαι Σάμερε το ιίδε, οξόν του ότσι Σάμερε προστέτθε τσαι το Δέος .
Ο Ορειόντα ένι ένα σίνα πφι ένι ερικχούμενε τθο δυκικό μέρη τα Παλιόχωρα .
Ένι έχου ψέλη  Μέτςια .
Τάνου τα κορφά ένι χκιστέ το κάστρι, πφι έκι προστατέγκουντα τα Παλιόχωρα.
Ο Ορειόντα άτζε το όνουμα από του παλιοί χρόνου, τουρ Ορειοί του πρώτοι κάκοιτσοι τα Παλιόχωρα .Είνι έχουντε να αλήνωει από κόκαα πφι ερέσταει, ότσι οι Ορειοί ίγκιαει πρεσσιού αψελοί
Αντροίποι , τάνου από δύου μέτσια.
Ο θρύλε ένι Θέου να αλήνει ότσι οπά ένι γκριουφτέ ένα ατσέ θησαυρέ ούγειε νι έκι φυάτθου ούϊθι φτερουτέ με δύου τσιουφάλε .
Ατζά μερία , ταν Ανατολικά μερία, ένι α ατσά
Σέα δέκα μέτςα χαμεουτέρα του Ορειόντα.
Αργούτερα
Το χίλια περίπου μετά Χριστέ
Έμε
Έχουντε ταν Επισκοπά Ρέοντος πφι αργούτερα ενάτθε Ρέοντος τσαι Πραστού με έδρα το Πραστέ .Απο τουρ Ορειοί
Άτζε ταν ονουμασία τσαι το μοναστσήρι του Ριογκεινού .
Απο τα κορφά του Ορειόντα προς τα Δυκικά έσι ορού το Πραστέ, βορειοδυκικά ταν Γαστένιτσα, Σίκινα, Πάτανε τσαι Βορειοανατολικά το Άστρη .
Σε καθαρά ναμέρα έσι ορού ως τσαι τ'Ανάπλι.
Ένι έδαρη στέκου τθο ίιδε μέρη μοναχό τσαι χολιατέ .
Ό 'νι πλέα ερικχουμένα πόλη να προστατέψη , μαειδέ Νομήα , πουλί αλλά ούτε τσαι σιουρούμενε να αφηγηθεί του παλιοί σι δόξε…Περατά μεγαλεία τσαι άμα σε έσι αφηφηκχούμενε ένι να βούνερε…Επέτσε ο Εθνικό νάμου ποιητή ο Σολωμό …
Κάλε ξημέρουμα θιλενάδε τσαι θίλοι .
Α γρούσσα νάμου να μην έχει τα τύχη του Ορειόντα, τσαι τα Παλιόχωρα , Έατθε να νι κχοντούμε ζωντανά .
Έεατθε να ποίουμε το χρήε νάμου ..
Δέφτερα τσαι Τςίτα– του Οχτώμπρη :Κουητέ  από το βιβλίε κραυγή : Διαστσευή τσαι γραφτέ τθα Τσακωνικα από ον Πάνο Μαρνέρη
Δέφτερα τσαιΤςιπτάμενο -του Οχτώμπρη
: Α Τσακωνωπαρέα.
Καλάβρυτα  .
Από το βιβλίε Κραυγή
Α Σωκηρία Παπασταύρου ενάτθε το  τσαι παντρεύτε τον Έμπορα ΔηνήτρηΠαπασταύρου .
Εμποίκαει Τςία καμπτζία :
Ο Γιώργο έκι
Χρονού, ο Νικόα , άμα τσαι σε εσκωτούκαει οι Γερμανοί μαζί με τον άτσωπο σι.
Το τρίτε καμπτζί έκι ο
Ασημάτση .
Ορή α μαρτυρία σι :
Εκάναει οι Γερμανοί τα τσέα τσαι εκχαράνει δύου χουρίσματα να αραμάνει .
Εστρούκα του κρεββάτθοι αλλά ο βαλήκα τσινούρτσια μπετσίματα.
Σα με ρωτήτσε ο άτσωπο μι γιατσί, νι απογήμα.
Για να μην σ'αρετσηθεί τσαι να φύτσωει.
Έμαει έχουντε νία αποθήτση με κουνέλια τσαι σ'άγκαει όα .
Τσι τσαι αν σε μα παρακούα να αφήωει έστω τσαι ένα …
Τα Δέφτερα τα σύνταχα φωνιάε νάμου ο Δήμαρχο να νιλεί νάμου .Ζάτσε ο υζέ μι ο Νικόα να νιάει .
Να νάρουμε ένα μπέτσιμο τσαι γκάνα κουμούτσι άντε γιατσί κάκια άκια να ζάμε .
Ο άτςωπο μι πέτσε: —Κάκια θα ένι γινουμένα μάχη με τουρ αντάρτοι τσαι είνι θέντε να βάλωει νάμου απουρτέσε για να σκωτούνει νάμου .
Εσούκαμε το σκολείε .
Εχουρίαει τουρ ατσοίποι τσαι τα καμπτζία
Από του γουναίτσε τθαν αυλή .
Οι δύου μιτσοι μι υζοί ήγκιαει ακόνη φορούντε κοντοπαντέλονα.
Εμπάκα τάσου το σκολείε
Τσαι οπά μαθήκαμε ότσι τα Καλάβρυτα ήγκιαει δέσουντα .
Έσι θέα να οράρε τα τσέα ντι;Με ρωτήκαει .Όχι απογήμα .Ένι χωλία πφι ο χαιρεκία τον άτσωπο μι .
Έσι θέα να νι οράρε;
Όχι τσαι πάλι απογήμα .
Με το έτρου εμπάτσε τσαι ετήνε τάσου με το μιτσή μι υζέ .
—Όχι έντενη ένι μιτσή ακόνη, σε πέτσε ο άτωπο μι.
Ογή εκιού επέκαει τθο μιτσή.
Κα συνταχινά θιλενάδε τσαι θίλοι .
Με το καλε να ξημερουθούμε.
Δέφτερα τσαι Τςίτατου Νοέμπρη τσαι  του Δετσέμπρη  Θωμαή τσαι Σιούλα  Γειτόνισε  : του Πάνου Μαρνέρη .
……………….Εμέ Νιούντε Τσακώνικα ………..
Δέφτερα τσαι Τςίτα  του Νοέμπρη τσαι  του Δετσέμπρη  :
Θωμαή Σιούλα Γειτόνισε : του Πάνου Μαρνέρη..
—Έα Σιούλα Έα να ντ' αλήου πφου νι είνι αούντε …
—Τσί είνι πούντε πάλι Θωμαή;.
—Εκιού θα μη κοάσερε να μα το Θεό,βρε να μπάτσε νι έσι ποία ξεπίτηδες;
— Τσι πράμα βρε γειτόνισα;
Σαν έα να οράρε τσι είνι πούντε με φαγγήστε ότσι επέτσερε ..
— Πφουρ είνι αούντε επέκα,
Έτενη το ιδάβολε τάσου το αυτοκίνητε του Γιάννη βρέ γειτόνισα …
—Ααααα Νίλει ντε καημένα !!
Πφουρ νι είνι αούντε βρε Θωμαή;
—Τζιπιέσι..
— Τσι θα' αλεί κια ένι….Άκο λέει κια έσι;
Ορεγη ένι μαθέ, αφού κουβεγκιάζουντε έμε..
— Βρε Σιούλα τθο Θεό ντι επίτηδες νι έσι ποία ;.
—Εζού νι ένι ποία ξεπίτηδες νη εκιού βαλήτθερε να μι ζουρλήσερε.
—Νι είνι αούντε τ ζ ι π ι έ σ ι
— Πφουρ επέτσερε μπεσκέσι;
, Κο να μόλει τα κουνία ντι έκεινη το πράμα ένι σοφό τον εμαλέ για χίλιοι τσαι βάλε αντροίποι ένι έχουντα,
Νιάτσερε οπά μπεσκέσι ..
— Σιούλα τσαι παθήτσερε Σάμερε , έσι κα , κχόντου θα μόλου με το θερμόμετςε,έδαρη να αειδάσωει οι χέρε μι τσαι
Σούκα .
— Κα ένι βρε Θωμαή όνι έχα τσίπτα , αλλά έκεινη το πράμα να μου εγλυτούτσε από βάσανα, ένι αντρωπονόητε .
Ναι βρε Σιούλα ο πέκα εζου κακό εζού ντε πέκα
Πφου νι είνι αούντε …
Με τζι πι ες έμε κυκλοφορούντε.
Τα γουναίκα νι έμε νίντε αλλά τσίπτα ο 'με ορούντε
Τσαι ενεί τα γρούσσα, ούτε νίντε μαειδέ
Νιούντε …..
Καλε ξημέρουμα, αγάκη του καρδία νάμου
……………Εμέ Νιούντε Τσακώνικα …………
Δέφτερα τσαι Τςίτα-του Δετσέμπρη .
Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη.
Λενιώ Φχαριστούντε ντι όρκο μι ..
Να έχερε ταν υγεία ντι .
…………..Εμέ Νιούντε Τσακώνικα ……….Ελένη Μανούσου.
Δέφτερα τσαι Τςίτα – του Δετσέμπρη : Α Τσακωνοπαρέα ….
Διαστσευή τσαι γραφτέ τθα Τσακώνικα από τον Πάνο Μαρνέρη ..
Κχάμποσοι γουναίτσε ένι θυνηκχουμένα ότσι εμπαήκαει τθα πετούλια από τα παναϊθούρια τσαι ήγκιαει ορούντε του Γερμανοί να ποτσούνωει τα πράματα πφι εκρέβαει από του τσέλε νάμου.
Από τσι σε γυμνούκαει,
Σ' αμπρούκαει, σε βαλήκαει κχάρα.
Έμαει νίντε το τρένο να σφυρίντει.
Καταλαγιάμε
Λιγάτσι γιατσι ενιάκαμε ότσι ήγκιαει αρίκχουντε τουρ ατοίποι όμηροι .
Τα μιτσά καμπτζία ήγκιαει
Κουίζουντα να μπαήωει τάτσου τσαι οι γουναίτσε ήγκιαει ποίντε προσευτσαί .
Έκι γινούμενε τα κακομοίρα, ατςά αναταραχή .
Για νία στιμή ενιάκαμε τα πολυβόλα αλλά ο 'μαει ξεχουρίζουντε από κιά ήγκιαει παρείντε οι ντουφετσίλε, όγω του ότσι έκι νιούμενε τσαι πρεσσέ θράβαλε από του τσέλε πφι ήγκιαει δέσουντε .
Από έτανη τα στιμή εσυγκιούτσε νάμου ο φόβο .
Σε λίγο καπινέ έκι μπαήνου από το πάτουμα.
Ενιάτθε νία αντρίτςιε φωνά : «Γουναίτσε φωνιάτσετε γιατσι θα δάνει νάμου ζωντανοί»…..
Α ακίστητε βαρβαρότητα του πολέμου…Αλλά ο άντρωπο ποτές ο 'νι μαθαίνου.
Κρίμα γιατσί όα τα κα ενάτθαει με ταν Ειρήνη……
……………Εμέ Νιούντε Τσακώνικα ……….
Δεφτέρα τσαι Τςίτα – του Νοέμπρη  : Α Τσακωνοπαρέα .
Πλυντήριε   : του Πάνου Μαρνέρη .
— Βρε γειτόνισα μι ..
Τσι να ντ'αλήου .
Έτρου όπφου σε πέτσιερε με έσι βάνα σε ατσέ συλλογισμό ..
— Εζού καψο γειτόνισα ;
Νη όρπα ένι έγκουντα μοναχό σι ;
— Τσι να αλήου τσαι τσι να μογήου , ένι πάντως ατσά ευκολία..
— Ταν αμαρκία μι θα νι αλήου μ'ένι αρεσικχούμενε πρεσιού .
— Νι έμα ξέρα ότσι άκια να ντι αρεστσηθεί , ποίε στραβό ο 'νι Θέου το φως σι γειτόνισα ;
Ποίε ;
—Ααααα …..
Α στραβά
Εζού ένι γειτόνισα ;
— Έα βρε , όχι δα, ο όγο νι ένι αού .
— Όγο ξεόγο , ο'νι τσαι ψέμα….
— Βρε εκιού έσι κιάνα πουλία τον αέρα , τα κονά ακόνη νι έσι περαήχα
Το κώλε τα
Τςαϊθία ….
— Να ντ'αλήου τα κουβάνα αλήιθα ακόνη ένι ορούα
Νια χαρά δόξα νάχει ο Θεό …
—Εζού αν τσαι πιο νέα από σ'ετίου , ο 'νι ορούα τσαι τόσιου κά .
— Έδαρη ο 'νι ξέρα τσι να ποίου να σ'άρου νη να μη σ'άρου ;
— Πάντως ενίου έτρου όπφου μι σε πέτσερε με προβλημακίερε… Έα όμως πφι σε μαθήκα τσαι ο 'νι ποία δίχως ένταει .
— Ακομπέτι θα νι παρατζέλου τσαι εζού τσαι μη σούσει , ο Θεό να βάλει τα
Χέρα σι ………
…… Ο Θεό να βάλει τα χέρα σι με το καλέ να ξημερουθούμε …..
……………..Εμέ Νιούντε Τσακώνικα ……………
Δέφτερα τσαι Τςιίτα –του Γενάρη  .
Παππού εγγονέ :του Πάνου Μαρνέρη .
………..Εμέ Νιούντε Τσακώνικα ………….
Δέφτερα τσαι Τςίτα– του Γενάρη : ΑΤσακωνοπαρέα .
Παππού εγγονέ  : του Πάνου Μαρνέρη..
— Πόσιου έμα θέα να έμα οπά παππού μι χαχαχα .
— Ότσι εζάκα σιάτη μι νι έμα ποίου τσαι εξεπίτηδες , ο κατσάκα
Ταμάνιμα , εμποίκα –  βόλτε τάσου το μαγαζί τσαι απέ εζάκα τσαι κατσάκα δίπα το Νιχάλη ..
—Χαχαχα
Τσι ντε πέτσε παππού ;
— Χαχαχα ουουου ό'νι πορού να νιλήου …
— Έα βρε παππού Άλε μι να γιάου τσαι εζού
— Τσι να ντ'αλήου
Σιάτη μι έκι πρέπουντα να έσα όρπα να οράρε τα σούκχα σι ….
— Χαχαχα ένι γεούα τσαι εζού δίχως να ξέρου .
— Με ξοικάε από τάνου ως κάτου εμποίτσε το Στααυρέ σι ανοίε το τθούμα σι να αλεί κάτσι , ούτε πφι επέτσε τσίπτα , ξαναμποίτσε το σταυρέ σι ..
— Ο κακόμερε ο παππού Νιχάλη ό'κι 'πομένου νι τσαι ούτε τσαι πφι νι έκι κιστίου όπφουρ ένι δενάχουντα .
Θα νι εφαγκίστε ότσι
Χάτσερε τουρ εμαλοί ντι παππούουου …
—Χαχαχα ό 'κι έχου τσαι άδικο σε 'χάκα τσι σε μποίκα… Νιάτσερε εκιού να ζάου με στσιστέ παντελόνι ..
— Παππού μι πόσιου ένι χαιρουμένα πφι ντ'ενι ορούα να γελήνερε .
— Ουουου σε καλέ μι, χαχαχα τσι χουνέρι έκι τσαι έγκεινη πάλι , σεργούνι ενάμα, αλλά χαλάλι …
…Καλέ ξημέρουμα σε όλοι νάμου τσαι όμορφο συνταχινά …
……………..Εμέ Νιούντε Τσακώνικα ……………….
Σάμερε εφορέκα ένταει τα ιίτα τα παραλλαγή για να γκριουφτού από τον ιό..
Τσι έτθε αούντε θα δουλέψει;
Θα δενάτσει…
….Μπόρα ένι θα περάει τθον αγιούριστε θα ζάει …..
Ε Φ Τ Σ Η………
Ο ιό να πφουντεϊθεί τσαι σποΐα να ναϊθεί
Τα κατςιοποήματα να ζάει
Κίσου μη ξαναπεράει
Έδαρη ένι υπάρχου τρόπο ένα, νι ένι ξέρου ο πάσα ένα
Τάσου όλοι να κατσάμε για δουλεία να μη ζάμε .
Από κουμπάνια θα αραμάμε, ο θα έχουμε να φάμε
Τσαι αντίς να νι προσπεράμε, από τα κείνα θε να ζάμε
Πάντως θίλοι μι καλοί στσεφτήτε με τα λογιτσή
Όχι συναναστροφέ τσαι σούρτα φέρτα για καφέ
Χεραψίλε να μη ποίτε, μαειδέ τσαι θιλί να δείτε
Άμα τσαι φτερνιστείτε με τα χέρα να μπετθείτε
Απέ κα να κχριστείτε τσαι να αποστειρουθείτε.
Του τσέλε νιούμου ύστερα μπάτε, τάσου όλοι να κατσάτε
Βιντεάτζα να οράτε, Τσακώνικα να νιάτε ..
Καλέ ξημέρουμα… Υπομονή
……… Εμέ Νιούντε Τσακώνικα …….
Δέφτερα τσαι Τςόρα – του Οχτώμπρη: Κουητέ: από το βιβλίε ΚΡΑΥΓΗ ..
ΔΙΑΣΤΣΕΥΗ ΑΠΟ ΤΟ Πάνο Μαρνέρη
…………Εμέ Νιούντε Τσακώνικα…………
Δέφτερα τσαι Τςίτα – του Οχτώμπρη : Α Τσακωνοπαρέα .
Κουητέ  Από το βιβλίε:
ΚΡΑΥΓΗ….
Το τέλη τα μαρτυρία ταΠαπασταύρενα .
Διαστευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη…
Μα… Απογήμα ,ο 'νι πορούα .
Άμα έσι θέα σκάψε,μσκώτου τσαι ενίου, να σκωρεθού.Ο 'μα αντέχα άλλιου, ούτε να ταρατθού, μαειδέ να νιλήου, ούτε τσαι να βάτσου, να στσεφού…Τσίπτα .Σε 'ρέκαμε όλοι σκωτουτοί.
Σε ταχτοποίαμε.
Α ριπή έκι έχα παρτέ του τσιουφάλε σου τσαι αναιμούτσε τα μυαλά σου τον αέρα .Σ'έμαι βάντε τθο μπέτσιμο ούγειε γιομήτσε αίματα τσαι γιομήε τσαι σ'ενεί.
Ξημερούτσε Κια να ζάμε;
Να ζάμε του φονευτοί;Κιάκα το μιτσή μι υζέ τσαι νιε επέκα .
—Κάτσα όρεγη εκιού με τα μαμμού ντι τσαι ενεί θα γιουρίσουμε.
Ο αφήκα νι να μόλει μαζί μι.
Γιατσί να ζει ετςτάκιου δράμα μιτσή καμπτζί ….
Κατσάκαμε οπά να σι κχακχούτσουμε, πφού όμως;
Ενι θυνικχουμένα ότσι μπρού σούσου τον ΑηΓιώρτση ό 'μα μπορούα να ταρατθού .
Τσι επαθήκα;
Να μπάτσε εφύγγαει οι μαλοί μι ;
Ζουρλίσμα όπφουρ ένι δενάχουντα .
Εμποίκα το σταυρέ μι : Βόηθει μι Άγιε Γιώρτση να μόλου..
Ο' μα νιουρίζα κια έμα έγκα.
Ανταμούκα τα Χαμακιώτισσα .
Κια εσι έγκα Παπασταύρενα ;
Με ρωτήτσε .
Ένι έγκα να ερέσου του σκωτουτοί τσαι ο 'νι πορούα να σ'ερέσου .
Όρπα είνι, με δενάε.
Ένι
Έγκα τσαι εζού να νάρου λίγο κρασί να σι κχρίσουμε .
Σ' ερέκα τσαι εκάνα τα συγκά μι .
Σε ταχτοποίαμε .
Τσαι απέ να νιάρε βάμματα τσαι νοιρόγια .
Κια να ζάρε;
Τα τσέα;
Σε ποίε τσέα τα πάντα σκούρμο… Ούτε ένα τασιούλι , να κίερε ύο !!!
Καλέ ξημέρουμα θιλενάδε τσαι θίλοι .
Ερήνη τσαι Ματίνα  : του Πάνου Μαρνέρη .
—Ορή Ορή βρε καμπτζία πφι εκχολίε τάνου μι, έτζε παραπά ντέ..
— Ο'νι ερέχα άκρα με σ'ετίου … Τα νία έα κοντά, ταν άβα
Κάτσα αλάργα, άλε μι τσι να ποίου;
Κοντάνη αλάργα;
—Το μπόλι μποίτσερε νι;
— Το ένα νιε μποίκα ντέεεε, γιάκεινη εκάνα κοντά…
—Έτρου μπράβο βρε Ερήνη , κα μποίτσερε..
Κειράε ντι ;
— Τσίπτα ο καταβήκα , όα νία χαρά ..
— Χάι χαλάλι , πφι έσα φοζουμένα!
Παλιοχεστρούνικο…
— Έδαρη πφι άγκα ασφούρια δεκατςία θα ποίου ,όχι τςία..
—Οράτε οπά βρε γουναίτσε, κχοντουμό ό 'νι έχα
Έδαρη..
— Βρε θιλενάδα μ'έκι έχου συγκιουτέ ένα φόβο..Τσι να ντ'αλήου..
Από ταν άβα μερία τόσα είνι νιούμενα …
— Έτρου τσαι αλλίου όλοι θα νι ποίωει , τσι έδαρη τσι υστερούτερα νία ψιούχα πφι ένι να μπαεί, ανέ μπαεί..
— Αν ένι να γλυτούμε από έντανη τα πλεμονάρα μόνιου με το μπόλι, ειδεμής τσίπτα ο θα γλυτούει νάμου .
—Για οράτε ,για οράτε , πφι νι άτζε ένα χρόνε τσαι…Να ποί το μπόλι τσαι ότσι μποίτσε το πρώκιου ενάτθε τσαι διασκά…
—Πάσα μέρα είνι σκωρεγκουμένει, γιομήκαει τα νοσοκομεία!!
— Α Έωνη να βάλει τα χέρα σι !!.
— Έα να ζάμε ταχία ν'ανάψουμε γκάνα καγκήλι θιλενάδα ..
— Ναι κολλέγισα να ζάμε …
Να ζα'ν'ανάψουμε καγκήλι , θιλενάδε μι τσαι θίλοι
Λίγο να λιβανιστούμε τουρ εικόνε ν'ασπαστούμε.
Γιατσί πρεσσιού ξεφύγκαμε όα σε παραγκωνίαμε.
Το καλέ
Να ένι πάντα συντροϊθία νάμου τσαι α αγάκη παρέα νάμου.
Δέφτερα τσαι Τσίτα – του Νοέμπρη .
Κουιτέ  απο το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη .
Αρτεμι ντ'έμε Φχαριστούντε πάρα ορεσσιού σιάτη μι .
Ο θεός να ντ'έχει κά
Για σβαήσερε νάμου ετς' τάπα ποματάτζα τσαι ιστορίλε .
……….Εμέ Νιούντε Τσακώνικα ……….Αρτεμις
Δέφτερα τσαι Τςίτα – τουΝοέμπρη
:
Οι Γερμανοί περάκαει, χαμό πέρε ως πέρε.
Τ'όμορφο χωριουδάτσι τα Μαζέϊκα,
Κουβάνα απαραμάτσε τσέρα ….
Δίχως μπίτι ξεντρακία, παρά με χκηνωδία
Κατατζήαει το τόπο έντανη σε κουβάνα τραγωϊδία.
Τσαι είνι παλαίγκουντε
Τσαι ντουκχουμένει
Ναμέρε,μήνοι, χρόνου, για να αναστάνωει κίσου ένταοι
Πφι οι Βάρβαροι Ούννοι γκρενίαει.
Τσαι όταν είνι παρείντα τθα θύνητση σου τα του
Πολέμου τα δεινά
Είνι κουΐζουντε για να νιαθεί..
Ειρήνη αϊθήνε Ειρήνη ..
Ειρήνη τσαι όχι πόλεμο θιλενάδε τσαι θίλοι….
..……..Εμέ Νιούντε Τσακώνικα………
Δέφτερα τσαι Τσιίτα  τσαι  του Γενάρη .
Ευτσαί για τα Βασιοκολιούρα : Δηνήτρη Πετρή
ΔΕΦΤΕΡΑ  του Γενάρη  .
Εφτσαί από το Δηνήτρη Πετρή πρόεδρε του ιστορικού Πραστού .
Εζού ο Πάνο
Μαρνέρη από μερία τα Τσακωνοπαρέα
: Ένι εφχαριστού πρεσιού τον Τσύριε Πετρή , τον Μανώλη Λάμπρου ταν Ασπασία Σούρσου τσαι όα σου τα Παρέα πφι εκάναει από τόσιου μακρύα να γιορτάσωει με τα Τσακωνοπαρέα τθο Κόψιμο τα Βασιοκολιούρα ..
Κα αργακινά νιούμου
Χρόνου πάσιοι τσαι κα χρονία νά 'χουμε
Ως πρόεδρε του Πραστέ , ταν ιστορικά πρωτεύουσα τα Τσακωνιά , ένι Θέου να συγχαρού τα Τσακωνοπαρέα για ταν ατςά προσπαϊθα πφη ένι ποία για να διατηρήσουμε τα γρούσσα νάμου τα Τσακώνικα τσαι να μάθωει τσαι οι νέοι .
Ένι Θέου ακόνη να συγχαρού τα Τσακωνοπαρέα πφη ένι παρία τσαι τα Χώρα, τον Πραστέ τα καουτσαίρια τσαι ένι συμμετέχα τουρ εκδηλώσε νάμου .
Ένι εφτσυκχούμενε τσαι τα νέα χρονία να έχετε υγεία τσαι με αγάκη τσαι χαρά να ποίετε τσαι να προσφέρετε όσα πρεσσά ε
Τθε μπορούντε για τα Τσακώνικα πφη ένι α γρούσσα νάμου .
Τσαι πάλι κα χρονία τσαι χρόνου πάσιοι ……..
Να τσινήουμε το μήνα με γέλια
Για να να μου ζάει κα
ΚΑΛΕ ΜΗΝΑ ΤΣΑΙ ΚΑ ΕΒΔΗΜΑ ΣΕ ΟΛΕ ΤΟ ΚΟΣΜΟ
———————Εμέ Νιούντε Τσακώνικα ———————
Γ ) Ο 'σι αούα μι θα ανοίτσερε τσαι εκιού πφου νιε πέτσερε ;
Σ ) Τσι επέκα ;
Γ ) να έκεινη το βιβλίε τα μουτσούνα .
Σ ) Άβα άειδα ο 'μα έχα
Γ ) Γιατσί βρε θιλενάδα αφού σε έσι αρίκχα αμέσως να βοηθήνερε
Τσαι ενίου , το
Παρλιακό ντι .
Σ ) Γιατσι ;
Θα ανοίτσερε εκιού ;
Γ ) Εμ τσι θα ποίου γειτόνισα , γιάκεινη ντ ' νι αούα να ανοίτσερε τσαι εκιού αφού έμε πφι έμε κολλέγισε …..
Σ ) Ο 'σι αούα σι κα , σε χάτσερε όπφουρ ένι δενάχουντα ….
Γ )
Γιατσί βρε κολλέγισα άνοιτσε τσαι εκιού να έχουμε κολλεγία τσαι τθο βιβλίε τα μουτσούνα …
Σ ) βρε Γιαννού τθο Θεό ντι , σε χάτσερε μπίτι για μπίτι μαθές , τσι επαθήτσερε Χριστσιανά του Θεού ;
Γ ) Αφού όλοι νι είνι έχουντε
Βρε Σιούλα ;
Σ ) Τσαι επειδής νι είνι έχουντε όλοι ένι πρέπουντα να νί έχουμε τσαι ενεί ;
Έγκεινη ένι για του νέοι βρε να μη ντι αλήου .
Κια θα ζάμε ενεί οι Γρίε γκούζε ο 'σι αούα μι ;
Γ ) Τσαι α Σπύρενα ένι έχα τσαι
Α Κώστενα , α Παναγιώτση τσαι α Θανάσενα .
Σ) Μωρε μπράβο
!
Χάτσε ο κόσμο .
Βρε εζού ό 'νι προφταίνα να κακιουρήου πφι ένι αού ο όγο… Άντε τσαι καμούσου τσαι παράτη μι
Από όρπα χάμου ….
Καλε ξημέρουμα να βοηθήνουμε άμα τσαι έμε πορούντε .
……………..Εμέ Νιούντε Τσακώνικα …………….
Δέφτερα  του Αωνάρη  .
Προλήψε μπρου τα γέννα ταρ Ελένη Μάνου .
ΔΕΦΤΕΡΑ  του Αουνάρη  .
ΑΤσακωνοπαρέα .
Άμα νία γουναίκα έκι ετοιμόγεννε, νία δύου γουναίτσε ήγκιαϊ αραμούντε να νι ποίωι συντροϊθία.
Έντεοι ήγκιαϊ ξέρουντε μεζικά για του γέννε .
Σαν ήγκιαϊ κιάντε τα κοιλοπόνια ταν ετοιμόγεννε, ήγκιαϊ αρίκουντε τα δαχκυλίιδα σι, ατσούπου τσαί γουναιτσή, τσαί σ'ήγκιαϊ βάντε μαζί περαϊτά με νία κοτσινά κωνά, το 'κόγκισμα.
Ό θα ήγκιαϊ ποίντε όγο για άβα κακά γέννα, για αρρώστσια νή πόνου, νη κουσούρι τα μάτη ή του καμπζίου, για ούρε, για ξόρτσα.
Ήγκιαϊ καούντε πρώκιου του γονείε τσαί του εδιτσοί του ατσιούπου τσαί ύστερα ετήνοι
Θα ήγκιαϊ καούντε του εδιτσοί τα γουναιτσή.
Το καμπζί α μαννή θα έκι δία νι το στενούτερε συντζενή τ' αφέγγη.
Θα ήγκιαϊ δίντε σούκα, καζούλια, νύγδα, λικούμι, μουστόπατα.
Όα σ'έκι προσφερίκου συτζενή τ' αφέγγη.
Θα ήγκιαϊ καούντε τσαί τον παπά να σβαῒσει ταν οχώνα τσαί όσοι ερέσταϊ το γεννατέ, γιατσί, αλλίου,
Θα ήγκιαϊ έχουντε φόβο από τα κακά ούρα…
Καλε μήνα
Σ' όλοι νάμου ,
Τάσου από τα καρδία νάμου
Νιλήνετε τα γρούσσα νάμου , έγκεινη ένει το χρήε νάμου
ΔΕΦΤΕΡΑ
 Του Οχτώμπρη  .
ΑΤσακωνοπαρέα με του νέοι .Τσακώνικα με το Πάνο..
Ταν Αμεριτσή έσει ;
Ναι ταν
Αμεριτσή
Τσι εζάτσερε να ποίερε τα Αμεριτσή βρε γέρου κούε ;
Εκάνα
Γιατσί Νιε αποθυμήκα , νιάτσερε οπά ….
Νια κουβέντα πέκαμε βρε χριστσιανέ ….
Εκάνα τα πολικεία
Πφι ο 'νει
Κιούφα ποτές (ΝΕΑ ΥΟΡΤΣΗ)
Οράτσερε γκανένα οπά;
Οράκα , αλλά το τσυριούτερε τα σιάτη μοι τσαι τουρ εγγονούλε μοι.
Οι δύου
Ατσοί εχαρήκαει πρεσιού με το πφι με οράκαει , αλλά α μιτσά
Ασπηδήτσε ταν αγκαλία μοι τσαι ο 'κει θέα να φύτσει .
Ετραγουδήκαμε
Με τα σιάτη μοι το φεγγάρι ένει ποίντα βόλτα όπφου παλιά
ΚΑΛΕ ΜΗΝΑ
ΚΑ ΕΒΔΗΜΑ
Τσαι καλε ξημέρουμα
Εφτσαι
Νία κα ναμέρα νάχουμε νία όμορφο εβδημά
Ό μήνα να 'νι βογητέ τσαι όα να ζάνει κα
Δέφτερα
Του Δετσέμπρη  .
Τσακωνοπαρέα μοι .
ΤΣΑΚΩΝΙΚΑ με το Πάνο …..
Αίσωπο
Κανία δεκαρία αλεπούδε
Ίγκιαει μαζουτοί τον όχτε το ποταμό
Μαίαντρε
Για να κίωει ύο .
Αλλά το ύο έκει κχαμπέντα με ασφούρια τσαι γκανία αλεπού ο 'κει ποία ταν αρχή πάρα έκει ξοικάζα α νία ταν άβα
Τσαι τσίπτα .
Νία από όλλοι όμως άτζε ταν απόφαση .
Ασπηδήτσε τάσου το ποταμό να ποι το παλληκάρι τσαι τα ψύχραιμο σε όλοι τουρ άλλοι τσαι να σι βάλει τα κοροϊδία για το ότσι ίγκιαι δειλοί τσαι για το ότσι
Ετήνα έκει α ποιο ψυχουτά
Το ύο όμως έκει έχουντα ατσά ασφούρια τσαι νι άτζε τα μισά τού
Του ποταμού τσαι έτεοι πφι ίγκιαι αραματοί
Τον όχτε τσινήκαει να φωνηάντωει .
Μη να μου απαρατήνερε σύξυλοι , γύρε κίσου να , να μου δενάτζερε το τρόπο
Να κίουμε τσαι ενεί ύο .
Ετήνα παρ'ότσι το ύο νι έκει αρίκχουντα ερέτσε πρόφαση τσαι επέτσε .
Ένει έχα να αλήου νία παρατζελία τα Μίλητο τσαι ένει πρέπουντα να ζάου
Αλλά άμα τσα γιουρίσου κίσου θε να αλήου νιούμου το τρόπο .
Ο μύθο ένει για τουρ εγωισταί τσαι τουρ αλαζόνε πφι ενώ είνει χάντε τα ζωή σου ου 'νει παραδεχουμένοι ότσι εμπήκαι λάθος …
…….
Καλέ ξημέρουμα σε όλε το κόσμο βοηθήνετε τουρ ανήμποροι …
…………..
Μιλάμε Τσακώνικα ………….
Δέφτερα  του Ιούνη Σερικχή .
Διάλογο παππού εγγονέ β του Πάνου Μαρνέρη
 Του Ιούνη( Σερικχή)
Διάλογο παππού εγγονέ β: του Πάνου Μαρνέρη .
—Εμού οι νέοι καμπτζί μι να έχετε ιδανικά τσαι να αβαίνετε μέρη .
— Κια να αβαίνουμε μέρη ;
— Να αβαίνετε μέρη απόδαρη τσαι με τα ψήφο νιούμου να ποίνετε τα διαφορά ..
— Κάπφου μπερδευτά μι σε σι αού παππού ..
Κια να αβαίνουμε μέρη ;
Τσαι ποίε διαφορά να ποίουμε .
— Να καμπτζί μι εμού έτθε νέοι τσαι άμα ο 'νι αρεσικχούμενε νιούμου ότσι ένι γινούμενε να νι άτσετε με τα ψήφο νιούμου .
—Κια να αβαίνουμε μέρη παππού ;
— Εμού οι νέοι σάμερε ό'τθε πορούντε να αλήετε ότσι : ο 'μαει ξέρουντε .
Όα τα νέα του κόσμου του διατθύλοι νιούμου .
— Μπορεί τσαι να ξέρουμε πάρα πρεσσά γιάγκεινη έμε
Απογοητεγκουμένει ..
—Ίσια ίσια ένι πρέπουντα να νι μου ποίνει πιό δενατοί τσαι να αβαίνετε μέρη σε όα , να νιλήνετε , να έτθε ενήμεροι τσαι με τα ψήφο νιούμου να δενάχετε τα δένανη νιούμου να ποίετε τα διαφορά .
—Βρε παππού κακά τα ψέμματα ότσι τσαι να ποίουμε ενεί , άσουντα ένι τσίπτα ;
Αφού
Έμε όλοι κακιστρουτοί..
—
Ο άντρωπο ένι πρέπουντα να αγωνίζεται για να τσερδίσει ότσι δήποτε τσαι όχι να έτζει σα προύατε για θύμα .
—Κα σι έσι αού παππού αλλά …
— Τσι αλλά σιάτη μι , όλοι του πληροφορίλε
Πφι έτθε έχουντε του διατθύλοι νιούμου να σι ποίνετε θετικά χρήση τσαι όχι να τσιτέντετε σε αδράνεια πφι ένι φερίκχα χολιαμό τσαι στασιμότητα …
ΚΑΛΕ ΞΗΜΕΡΟΥΜΑ … Εμέ Νιούντε Τσακώνικα …..
Δέφτερα  του Σετθέμπρη .
Φωκιανέ
Δέφτερα  Σεπτεμβρίου  .
Εζάκα με το τσύριε Σωκήρη Λυσίκατε το Φωκιανέ ανήμερα
Ταν αμέρα πφι ενάτθε α ανατίναξη του Παπορίου το οποίε
Έκει φερίκχουντα πολεμοφόϊδα τθο Δημοκρακικό στρατέ ..
Ο τσύριε Σωκήρη έκει έχου να αλεί ένταει για έτανη ταν αμέρα .
Ερμηνεία τα ομιλία του καθηγητή Σωκήρη Λυσσίκατου
Από το Πάνο Μαρνέρη .
Να έμε πάντα αγαπητοί .
Καλε ξημέρουμα σε όλοι ν
Δέφτερα  του Μάτζη  .
Αποκρίσιε  .
Διάλογο : του Πάνου Μαρνέρη
Από τα γιορτά τα Τσικνοπέφτα το τάσου Τερε:
Τσινοποιήετε ταν αφήγηση με τα καμπτζία νάμου …
Αποκρίσιε  του Πάνου Μαρνέρη ……..
Νικόα: θα ζάρε το πικ νικ ;
Κώστα : κια να ζάου ;
Νικόα : το πικ νικ .
Κώστα: Κια ένι έγκεινη το χωριουδάτσι ;
Νικόα: πικ νικ ντε πέκα , βρε κούτσουρε κια νιε νιάτσερε το χωριουδάτσι …
Κώστα: ποίερ έσι αού κούτσουρε βρε ντρεόκοτθα ..
Νικόα: Θα ζάμε τον Άγιε Χριστόφορα … Το Ζαρίτσι ….
Κώστα: Τ' Αγιε Χριστόφορα ένι τουρενία του Αμάη , ως τότθε ποίερ ένι ζου τσαι ποίερ ένι πενάκχου Νικόααα…
Νικόα: βρε Κώστα εκδρομή θα ποίουμε ..
Κώστα: τότθε γιατσί ο 'σι αού εκδρομή τσαι με έσι αού πικ νικ ή πφου τθο διάτανε νιε πέτσερε ;
Νικόα: Έτρου νι είνι αούντε έδαρη … Τσι έμα θέου πφι έμα ανοίντου το τθούμα μοι κα να πάθου…
Κώστα: Αφού νι ανίερε τέλειουτσε , τσι εκδρομή έν' έντανη ;
Νικόα : τα παρασικρία ταν καθαρία Δέφτερα θα μαζουτθούμε τθον Άγιε Χριστόφορα να φάμε κανία αγάνα με Χαλεβά ,κανία σαρδέα κανιά ρέγκα κανιά ελήα , τα Σαρακοστά φαητά …
Κώστα: κάνα κοψίδι κρίε θα έχωει .
Νικόα: Ντροκή ντι βρε Κώστα , Επέκαμε καθαρία Δέφτερα ένι …
Κώστα: Γιατσί νι είνι αούντε καθαρία Δέφτερα έσι ξέρου ;
Νικόα: πφου ο 'νι ξέρου .
Καθαρά από αρκηνή…
Κώστα: Κο να μόλει το Μουστάτσι ντι…..
Νικόα: Τσι έσι ξέρου εκιού πφι ο 'νι ξέρου νι εζού Κώστα ;
Κώστα: Οράτσερε ..
Τσαι μ 'έσι ποίου το πρωτευουσιάνο με τα πικ νίκια ντι .
Νικόα : θα μ'αλήερε γκανία βοά, να ζάου να ποίου τσαι κανιά δουλεία.
Κώστα: Νι είνι αούντε καθαρία Δέφτερα γιατσί σι είνι καθαρίζουντε όα , ου 'νι αφήντε τσίπτα ..
Νικόα: Έσει για τα σίδερα Κώστα
Κώστα : Άμα τσαι ο έχωει κανία γουλία νερόβραστε να ρουπούμε , κανιά μπούκχα σερνιαλιώτσιχο να κίουμε να μερακλουθούμε , να αλήμε κάνα τραγουδάτσι να νι φέρουμε τσαί κανία βόλτα , μούτζουνε Χαράλαμπο…..Καλέ ξημέρουμα τσαι κα Σαρακοστά
…………… Εμέ Νιούντε Τσακώνικα …………..
Μιλάμε Τσακώνικα ……………….
Δέφτερα  του Σερικχή  .
Εμέ Νιούντε Τσακώνικα …..
Δέφτερα  ΤΟΥ ΣΕΡΙΚΧΗ  .
……….Κα εβδημά σε όλοι νάμου ……….
Έντεοι οι τέχραι , έντεοι οι μαστόροι ,ένταει τα επαγγέλματα πφι ανανέγκαμε περάκαει τθο χρονοντούλαπο τα ιστορία .
Γά σε ενεί του γεράδε πλέα πφι σε ζήκαμε είνει νια πραγματικότητα .
Είνει νία
Πραγμακικότητα με προσωπικά
Βιούματα .
Σεκλεκισκούμενε ένει
Όντας ένει θυμούμενε ..
Οι σαμερινοι νέοι , ζαλιστοί από τον ίλιγγο τα προόδου τα τόσιου ογλήγορε τσαι αστραποβόα
Θα νομίζωει ότσι είνει παρανύϊθα .
Όρκο όμως έμε ποίντε ότσι είνει πέρε για πέρε αληθινοί ιστορίλε γραφτοί με του ροζιαστοί τσαι στραβομαγγανιατοί χέρε του αντρούπου από νία άβα εποχή , έτανη ταν εποχή …
Επροσνέγκαει ατςοί υπηρεσίλε τθο κοινέ τσαι έδαρη ένει απαραμούντα να παραδετθούμε ότσι :
Ο άντρωπο ένει έχου ατςιτέρα αξία άμα τσαι αφού ένει δίου πλέτερα τον άλλε παρά τον εαυτέ σοι ……
Ενεί να δούμε
Τον άλλε…….
, Αλλά τσαι κάτσι παρατάνου………….
Κιά;
Τα γρούσσα
Νάμου .
Δέφτερα  του Φλεβάρη  …
Για του νέοι  : Του Πάνου Μαρνέρη .
………Παρακαντούμενε  κρυφακούω ………
Μη φωνηάντερε γιατσί ο Θανάση ένει παρακαντούμενε ..
Ο 'νει έγκου να κουμπουριαστεί ολάτσερε όνε , πφι ένει παρακαντούμενε
Νι ένει έχου χούι τσι να νι ποίουμε ;
Άρρωστε ένει , μο φύτσε από όρπα χάμου …
Απε τσαι έντεοι οι τσέλε είνει ανοιτθοί , ένει νιουμένα α φωνά .
Ε τσαι λοιπόν τσι έσι Θέου να ποίου να νι βού τελείως τσαι να μη κουβεγκιάσουμε διότσι ο Θανάση ένι παρακαντούμενε .
….Επέκα να μη φωνηάντερε  είπα να μην φωνάζεις …..
Αμ θα νι ποίου χουνέρι πφι θα νι φουσήνει τσαι ο θα ψιουχρένεται
Παρακαντούσου θίλε μοι να νιάρε τσι είνι αούντε ..
Τα γρούσα τα Τσακώνικο μπάτσε τσαι είνι νιούντε ..
Καλε ξημέρουμα
— Παππού εε παππού κια έσι ;
— Κια να ζάου όρκο μι όρεγη ένι …
—Κια έσα ζατέ;
—Εζάκα να βρέτσου του πούε μι λιγάτσι …
— Βρε παππού με τα νιούτθα εζάτσερε για μπάνιο;
— Ορή καρδία μι εζάκα λίγο συνταχούλια γιατσί άμα τσαι αλικογκίσερε λιγάτσι είνι έγγουντε όλοι τσαι έτανη α
Λέα όα ό 'νι αντεχουμένα .
— Ποίε λέα παππού ;
— Να από όα τα καμπτζιοβόλια σιάτη μι …
— Έα βρε παππού καμπτζιούλια είνι , ο θα πεζάτσωει γουλιάϊθι …
— Ναι όρκο μι, γιάκεινη ένι έγγου με τα σύνταχα, για να μην ένι τάσου του πούε σου να ένι όα α παραλία δικά σου …
— Για όα έσι
Έχου νία εξήγηση, όα σ' έσι στσεγκούμενε …
— Ο πέκαμε όρκο μι ενεί οι γεράδε να ποίνουμε τόπο για σ'εμού του νέοι ;
Ότσι α ζωή ένι ανήκα τθα νιάτα πλέα …..
— Γειά σου παππού μι λεβέγκη γειά σου ….
Καλέ ξημέρουμα σε όλοι νάμου, να έχουμε νια όμορφο συνταχινά…
ΔΕΦΤΕΡΑ  του Μάτζη  .
ΤΣΑΚΩΝΟΠΑΡΕ ΜΗ .
Κα Δέφτερα τσε κα Εβδημά σε όλε το κόσμο .
Τσι έσει αού να ποίουμε τα κουτουρία να ζάμε ;
Με ξαναρωτήτσε ο Μανώλη , σάματσι μπάτσε τάσου τον εμαλέ μη, έτοιμο έμα να νη ρωτήου εζού ….
Εζού θα μπαήου τάνου , εκιού θα κατσάρε κάτου τσε θα προσέχερε , άμα οράρε το πφογκικό ή το Λουλά σφύριξε τσε θα νη κόψουμε κουμπούρι συνεχείε ο Μανώλη .
Ο 'μα έχου πλέα τα δένανη να αρνητθού , έμα έχου μπαλητέ ταν απόφαση μπρι μη ξαναρωτεί ….
Σε λιγάτσι έμαει κοντά τα μουρία .
Έκει κοντά το λιτριιδίε του Λαλουδάτση .
Έκει έχου δίτσηε ο Μανώλη .
Έωνη κάτσι μπουλέζε τσε κατακότσινοι μούρε ;
Οι καμοί τα Μουρία , έτοιμοι να κατσιουθούνει από το πρεσε καρπό .
Οι κοτσοφοί τσε οι Σπουργίτθοι , οι άλλοι κρέφτοι , πετατσίαει μακρύα γρινιάζουντε πφε κιάτθαει να κρέφωει από σενεί… Τάνου τα Μουρία ο Μανώλη , κάτου εζού σα νιουκοτσουραίοι , ούτε φόβο ούτε τσίπτα …
ΚΑΛΕ ΞΗΜΕΡΟΥΜΑ ΤΣΕ ΜΕ ΥΓΕΙΑ
ΕΜΕ ΝΙΟΥΝΤΕ ΤΣΑΚΩΝΚΑ
Ο κάτσιουλε τσαι οι πφογκιτσοί …..Αίσωπο …
Σε νία τσέα ( όπφου το μετόχι
Πφι έμα αραμού τον Άγιε Λίδι ) ίγκιαει ζούντε πρεσσοί πφοκιτσοί ..
Ένα κάτσιουλε θεριακουτέ άμα τσαι νι εμαθήτσε
Εζάτσε
Οπά τσαι αρχινήε να ξεπαστρέμπτζει τα τσέα από του πφοκιτσοί .Όσοι λοιπόν απαραμάκαει πονηρεύταει τσαι αρχινήαει να κχακχούχουντε τάσου σε κχραΐλε .
Ο κάτσιουλε σε έκει ζουνισκούμενε αλλά ο 'κει πορού να σι κιάσει , γιατσί ο 'κει ορού σοι .
Εστσέφτε λοιπόν να ποι τέχρασμα
Για να σι ξεγιάει :
Εμπαήτσε λοιπόν τάνου σε ένα κχιούλε τσαι
Κρεμάστε από του κισινοί πούε , με τα τσιουφά κατά κάτου τσαι
Έκει ποίου το
Ψόϊθε
Άμα το λοιπόν ένα πφογκικό
Ετσήβε από τα κχραΐα σοι
Τσαι νι οράτσε
Νι επέτσε : τσι έσει αού καημένε ;
Τσαι σάκχο να ναθήρε εζού ο πρόκετε να ντι ζυγού .
Ο μύθο να μου ένει αού ότσι :
………Οι καλοί τσαι ήσυχοι αντροίποι άμα τσαι δοτσιμαστούνει από αντροίποι με κατσία , ο
'Σει
Πορού να σι ξεγιάρε με
Τσίπτα
Τσαι με γκανένα τρόπο ……….
Καλε νάμου ξημέρουμα με το καλέ να φουκίσει α 'μέρα ταχία .
Εμέ Νιούντε Τσακώνικα……….
Κα εβδημά……
Γκανένα ο 'κει θα αραμάει κίσου τσαι
Να μη ζάει τον Άγιε .
Όλοι μιτσοί , ατςοί ,γουναίτσε , ατσοίποι , όλοι το πούα …
Εφορέκα τα φρεσκοχριστά μοι ιίτα , εβαλήκα τα δύου τάλαρα τα μπρούσα μοι τσαι κακηφορία για την Αγιε Γιώρτση .
Έμα ξέρου ότσι οι καραμελάδε , ο παππού ο Χαρή τσαι ο Τάκη
Ίγκιαει όρπα τσαι έτρου έκει θα έχου όλε το τσαιρέ απουρτέσε μοι να ζαλέτσου τα καούϊδα μοι
Από το καταραχούλι αγναντεύα ταν
Αυλή του Αγίου πφι άκει να ναϊθεί το πανηγύρι , τσαι οράκα ότσι
Τσιόα
Κχάμποσοι ίγκιαει μαζουτοί … Κχάμποσοι σιατέρε ίγκιαει έχουντε σταλιχτέ χορέ πφι νι ίγκιαει συνοδέγκουντε με τραγούϊδα :
Πανυγηράτσι ένει γινούμενε
Τ' Άγιε Γιώρτση το πόρε
Το πανηγύρι ένει ατςέ τσαι ο τόπο ένει λίγο .
Άγιε Γιώρτση Συριανέ , ατςέ ένει το όνουμα ντοι
Ατςά ένει α χάρη ντοι ντε 'με δοξοογούντε …
Καλέ ξημέρουμα να έχουμε τσαι νία όμορφο συνταχινά ..,
Εμέ Νιούντε Τσακώνικα ……….
ΤΑ ΓΙΟΡΤΑ ΝΑ ΜΗ ΞΕΧΑΤΕ , ΤΟ ΤΕΡΕ ΟΛΟΙ ΝΑ ΖΑΤΕ
ΤΑ ΚΑΜΠΤΖΙΑ
ΝΑ ΟΡΑΤΕ
ΤΣΑΙ ΤΣΑΚΩΝΙΚΑ ΝΑ ΝΙΑΤΕ ….
Δέφτερα  του Αμάη :
Διάλογο ιντερνέτι  : του Πάνου Μαρνέρη …
Γ: Τάτσε μι γειτόνισα τάτσε μι ..
Σ : χαρετά ντε ένι ορούα σάμερε θα έχερε ιντερνέτ από
Ότσι ένι
Δενάχουντα , ο 'νι γινούμενε αλλίου …
Γ: πφου μ'σι
Καταβαίνα βρε Σιούλα πφου μ'εσι καταβαίνα…
Σ:
Εμ τσι άλλιου , δύου αμέρε έδαρη έσα έχα τα κακά ντι χάλια , έσα τάσου τα κουβανία ντι .
Γ: Ναι βρε γειτόνισα νιλήκα με του κολέγισε μι , όα νια χαρά..
Σ: Έγκεινη να νι ξοικάξερε Γιαννού , ο Θα ζάρε κά…
Γ: Να είνι κά οι αντροίποι πφι νιε φκιάκαει , χίλιοι χρόνου να ζήωει …
Σ: Ως τα επφέρη σ'έσα βρίζα , τσι ενάτθε γειτόνισα ;
Ένι ξέρα μη μι απογηθήρε εκάνε το ιντερνέτι όπφου νι έσι αούα τσαι εκιού .
Γ: Επφέρη έκι επφέρη βρε Σιούλα , αλλά αφού δουλεύαει σκληρά τσαι νι εφκιάνει οι αντροίποι ….
Σ: Τσαι απέ ντι είνι αούντε ένι φταίου ο φονία , φταίω ένι εζού έδαρη να ζάου από πά τσαι να νι ποίου κρίε το λουπάϊ .
Γ: Τσι κρίε έσι έχα το λουπάϊ Σιούλα , τράγιε , πρόϊδε, χιουρινέ τσι ένι;
Σ: Θεό τσαι Δέσποινα ο 'νι αντέχα νι άλλιου, ποίε κάτσι γιατσί ο θα νι γλυτού τα φυλακή.
Γ: Τσι δουλεία έσι έχα εκιού τα φυλακή
;
Σ: Δουλεία ο 'νι έχα αλλά άμα σκωτού ετίου όρπα θα μι αποσούνει δεητά .
….Καλέ ξημέρουμα τσαι όμορφο συνταχινά…..
……..Εμέ Νιούντε Τσακώνικα ….
ΤΣΑΚΩΝΟΠΑΡΕΑ ΜΗ .
ΟΙ ΚΟΥΜΠΑΡΟΙ ΜΕ ΤΟ ΠΑΝΟ ΜΑΡΝΕΡΗ .
-Άμα είνει φορούντε κιφοπάνι να ση φέρουει όρεγη να ση ζέψουμε , να γιουρίζουει το μαγγάνι , μόνο για 'κεινη είνει ίσως καλοί … – Ούτε γιά 'κεινη ου 'νει ποίντε κουμπάρε …Μοναχά για ατςοί πφουντέ είνει τσε τσίπτα πλέκιεριου.
Ο καθένα απο έτεοι με τα δικά ση γνώνη , τσε το κάθε κόμα πφι ένει αρίκχουντα το θρόνε αντί να σταμακήσει το ξαιμάτουμα , ένει ανήντουντα πλέτεροι πληγάε..
Σα το ζευγάρουμα τα ζώα το καμάκι , αμα ο'σει οδηγήρε το ίσιουμα τσε σ' αποσούρε τα τςουρούμια θα κατςούρε το έρατςε.
-Ου'νει συννοούντε τσι είνει ποίντε κουμπάρε .
Ο κόσμο του πολικείλε ένει υποφερίκχου , όπφου τότθε  τα ετία του  πφι έγκιαει πενάκχουντε του πορίλε κουμπάρε …
ΚΑ ΔΕΦΤΕΡΑ ,  ΚΑ ΕΒΔΗΜΑ , ΤΣΕ ΥΓΕΙΑ  .
ΑΜΑ ΕΝΕΙ ΠΕΡΟΥΝΤΑ ΑΠΟ ΤΑ ΧΕΡΑ ΝΙΟΥΜΟΥ ΒΟΗΘΗΝΕΤΕ ΤΟΥΡ ΑΝΗΜΠΟΡΟΙ
.ΕΜΕΝΙΟΥΝΤΕ ΤΣΑΚΩΝΙΚΑ .
……….Εμέ Νιούντε Τσακώνικα……
ΚΑ ΔΕΦΤΕΡΑ ΤΣΕ ΚΑ ΕΒΔΗΜΑ
Κατα πρώτα είγκιαει αραμούντε το σκολείε τσε μετα το μετόχι .
Ο πρόεδρε εκει τοιχοκχολίχου , κατάλογο με ονούματα τσε σύμφωνα με έτενη έκει πρέπουντα να φιλοξενεί κχάμποσοι Ιταλοί .
Εζου ένι θυμούμενε το Γκιοζέπο, το Τζιοβάνη , το Μπρούνο , πφι είγκιαει περατοί απο τα τζέα νάμου .
Το χεινόπωρε του  νια ομάδα απο ΤεριωτοΣαπουνατσιάνοι , με αρχηγό το Κώστα Αλευρά , με τσίνδυνε τα ζωή σου , εξουδετερούκαει  Ιταλικά φρουρά του Πέτσε , πφι έκει περαήχα τουρ  ατσοίποι .
Σε έτεοι του δύσκολοι τσαιροί , ένει πρέπουντα να μνημονέψουμε , δύου ΑΞΙΟΙ προέδροι :
Το Γιάννη το Κορόγο ( ΓΙΑΝΝΕΛΗ ) τσε μετα τον Νιχάλη το Τράκα .
Είνει τσε οι δύου αξέχαστοι προέδροι τσε το χωριουδάτσι νάμου σε ένει χρωστούντα πρεσσά .
Τσε οι δύου ο αφήκαει το χωριουδάτσι τα τύχη ση .
Ο ΑΦΗΚΑΕΙ ΝΑ ΤΣΥΧΗΘΕΙ ΑΙΜΑ …
ΟΥ 'νει χωρούντε σε ένα χαρκιούλι όλοι μη οι αναμνήσε .
Απλά τα γιορτά του Ο Χ Ι Ένει πρέπουντα να ξεδιπρούκχουμε του θύνησε νάμου τσε γα ση ποίνουμε δάφνινε στεφάνι.
ΑΓΑΚΗ ΤΟΥ ΚΑΡΔΙΕ ΝΙΟΥΜΟΥ.
Κα δένανη σε όσοι είνει μαζούκχουντε ελίε .
Κα δένανη σε όλοι γενικά
………..ΕΝΕ ΝΙΟΥΝΤΕ ΤΣΑΚΩΝΙΚΑ …..
Δέφτερα  του Σετθέμπρη :πρώτε αμέρα τα σκολικά χρονία .
Κα αρχά για τα καμπτζία κα ναμέρα τα σκολεία
Νάχωει νία κα χρονία, χαρετά τσαι με υγεία.
ΚΑ ΔΕΦΤΕΡΑ ΤΣΕ ΚΑ
Τα μανάρια είγκιαει βρήντουντα ., Τα αογομούαρα είγκιαει χειλιντρίζουντα  , οι κούνοι είγκιαει  κχαούντουντε .
Α γειτονία τάνου κάτου .
Οι κουραστοί χουρόγοι αρχινήαει του φωνέ ,  τουρ αγριάδε τσε του φοβέρε .
Όμε έγκουντε κχίπτα ,θα έμε  όρεγη ως τα Αμπρία  έκει απογηκχουμένα α Νικοού .Μόλις ενιάκαει οι άλλοι γεράδε για το μπλόκο τα Νικοού , εσούκαει κοντά ση .
Εφκειάκαει τσε πανώ με το σύνθημα : ΕΜΕ θέντε σύνταξη πιο ατςά , μπάτσε φάμε τσε καννιά μπατςά  ….
Τα σύνταξη νάμου τα μιτσά , νιε έμε θέντε αβγακιστά ….
ΚΑΛΕ ΞΗΜΕΡΟΥΜΑ ……ΚΑ ΔΕΦΤΕΡΑ ……..
ΚΑ ΕΒΔΗΜΑ ……… ΠΑΠΝΤΑ ΜΕ ΥΓΕΙΑ ..
Εμέ Νιούντε Τσακώνικα ….
ΕΝΕ ΝΙΟΥΝΤΕ ΤΣΑΚΩΝΙΚΑ
Ο Άγιε Γιάννη
Ένει ερικχούμενε μεταξύ τάνου γειτονία τσαι κάτου γειτονία το Τερέ , λίγο πιο κοντά τα τάνου γειτονία ….
Ένει
Βασιλικού ρυθμού , τσαι ο 'νει νιουρίζου πότε εχκίστε .
Ο Άγιε Γιάννη έκει ο ναό πφι κάθε ΤΣΙΟΥΡΑΚΑ οι Τεριώτοι , τάνου τσαι κάτου γειτονία τσαι από το κάμπο , ίγκιαει ποίντε το εκκλησίασμα σου .
Έκει α Μητρόπολη του Τερού .
Τα Χριστούγεννα τ' Άγιε Γιάννη
, Ταν Ατσηά Εβδημά
,Τα Αμπρία ,του
Βατζελισμού ,
Τερέ όλε , γουναίτσε , ατςοίποι τσαι καμπτζία τον Άγιε Γιάννη .
Τα νιούτθα ή τα σύνταχα το εκκλησίασμα τσαι το αντάμουμα σε ολόκληρε το χωριουδάτσι .
Το χρόνου πάσιοι
Τσαι οι χαιραψίλε αναμεταξύ σε όλοι του Τεριώτοι
,Δείντα τσαι αρίκχουντα ..
Τα απογέματα σε έντεοι τουρ ατςοί γιορτέ , ο δημόσιε χορέ έκει γινούμενε ταν αυλή τον
Άγιε Γιάννη .
Χορέγκουντε τσαι γλεγκίχουντε
Ως το σουρούπουμα , ίγκιαει όλοι σου .
Ο 'κει
Ερικχούμενε τσίπτα
Να
Ση σταμακήσει να γιορτάσωει έντεοι
Τουρ αμέρε .
Κανία έγνοια κανία στεναχώρια .
Οι πάτσε τα αυλή ίγκιαει αναστενάζουντε κάτου από τα χοροσπηδήματα τσαι τα τςαλίμια από του χορευκήδε ..
Καλε ξημέρουμα τσαι κα εβδημά …
Δέφτερα  του Γενάρη  .ΑΤσακωνοπαρέα με του νέοι
Κχαμπάνι  η
Σιδερένια λαβή
Στά σαμάρια ()
Κχαμπανάτσι  μικρή καμπάνα
Παραθένου διαμοιράζω στα πιάτα
Έα παράθενε ότσι έσει έχα ετοιμαστέ ,τσι έσει στέκα , με σερίε α κείνα .
Κατσάτε χάμου να παραθένου , ο ένα ογή ο άλλε οπά σάματσι έτθε έχουντα λενίσε , κατσάτε σε νία μερία …..
Ορή κατσάτε χάμου να παραθένου τσαι τςούνετε πανετά πανετά να χωντάτσετε …
Δέει
Το μπλεύρι με τα τροιχία τθο κχαμπάνι να νι σιγουρέψερε .
Κχοντούσου από τα κχαμπάνι
Όρκο μι , μη τσιτάτσερε.
Εντούτσε το κχαμπανάτσι ούρα να μπάμε τάσου
Εντούτσε ο παπά τθο κχαμπανάτσι ,ούρα για το αφέγκη νάμου .
Βάρει το κχαμπανάτσι του μοναστηρίου
Για να ανοίτσωει το πόρε .
Καλέ ξημέρουμα τσαι με μπόλικο υγεία να έμε όλοι κα
Δέφτερα  του Οχτώμπρη :Α Τσακωνοπαρέα
Πλυντήριε  : Του Πάνου Μαρνέρη .
—Ου νι έγκουντα κχίπτα;
Έτρου όπφου είνι μουγκρίζουντα ένταει τα ρημαϊδακά
Θα σι κατακίωει να κια θα ζάνει ……
— Χαχαχα μη χολήνερε θα σταμακήσωει μπίτι για μπίτι τσαι απέ θα νι ανοίτσουμε ….
— Ορή άνοιτσε νι εκιού πφι νι έσι έχα παρτέ το κολάϊ εζού ν'αλήου ταν αμαρκία μι ένα φόβο νι ένι έχα..
— Ο πρόκεται να πάθερε τσίπτα μον ησύχασε ..
— Ξέρα ένι τσαι εζού , το ένα ένι κχρίζουντα , το άλλιου ένι
Ψαχνίζουντα τσαι τα δύου είνι κοτζίζουντα ..
— Ναι έτρου όπφου σε έσι αούα …
— Αμ σ'οράκα εζού ένταει είνι αντρωπονόητα , τσι να μη φοζήμα .
— Να μη φοζήσιου αφού είνι αντρωπονόητα όπφουρ επέτσερε
Τσαι εκιού
— Βρε Χριστσιανά του Θεού , ο άντρωπο ένι τα ατςίτερε Θερίε, τον άντρωπο ένι πρέπουντα να φοζήσιου .
— Βρε γειτόνισα τσαι να μη συχωρέρε πφι ένι αούα βρέ, ο άντρωπο σ' εφκιάτσε για να μην ακισταινούμαει να μη τραβηντούμαει ….
— Τσι να αλήου ό'νι πορούα να αλήου τσίπτα αλλά ένα αααααχ θα νι αλήου ……….
……….Καλε ξημέρουμα ….Ο Θεό το καλέ………..
……………Εμέ Νιούντε Τσακώνικα ………….
Για του νέοι : με Το Πάνο Μαρνέρη .
Δέφτερα  του Απρίλη  : Α Τσακωνοπαρέα
Για του νέοι  : Τσακώνικα με το Πάνο
Ακχουγκία
Ατζία
Ατζιά
Κουΐζου
Αποαρίκχου
Πανιούκα
Ίσια πφι νι ακχουγκία τσαι αρχινήε του κουητοί
Βρε ούτε πφι νι ατζία τσαι μ' άτζε αποαρίκχου
Όρα μπάτσε νιε ατζιά ίσια πφι νιε ατζία βρε καμπτζί μοι
Ίσια ,ίσια πφι νι ατζία , πφου τθο διάτανε νι ατζιά
Μόλις πφι νιε ακχουγκία τσαι αρχινήε τα κουητά ,
Όλιου μ'ένει αποαρίκχου , όλε το ντουνιά εν' βρίζου
Πφι να μπάλει τα πανιούκα , τσι επαθήτσε τσαι ένει κουΐζου .
Μη μι ακχουγκίχερε
Μ'ατζιάερε
Μην κουΐζερε
Όρα μη νι ατζίξερε
Μη μι αποαρίτσερε , ο νι φταίου
Μα πφι να μπάλερε τα πανιούκα
Καλε ξημέρουμα σε όλοι νάμου
Α Τσακωνοπαρέα με του νέοι .
Εμέ Νιούντε Τσακώνικα .
ΤΟΥ ΑΩΝΑΡΗ  .
ΑΤσακωνοπαρέα με του νέοι .
Ποκίερε τα δεντρικά ;
Γιατσί , είνει θέντα ύο ;
Τόσε τσαιρέ ανομπρία ένει πρέπουντα να θέλωει .
Τότθε να σι ποκίσου
Οράτσερε του πλεύρε οι Πρίνου τσεράτθαει
Ένει πρέπουντα οι σίντε σου να είνει αναχλοί.
Έτρου ένει δενάχουντα
Τάσου τουρ αιώνε σιντουτοί
Είνει τα γρούσα οι σίντε
Για να κχοντούνει το κορμό
Το πρέπον είνει ποίντε …..
Καλέ ξημέρουμα σε όλοι νάμου
Αίσωπο : Διαστσευή από τον Πάνο Μαρνέρη
Για του νέοι : του Πάνου Ναρνέρη .
Ανοιρόγητε
Αμορία
Αμπάϊτε
Αμογητέ
Άλυτα
Άλυσε
Άμορε
Μουκριούνου
Απιςαμάτουτε
Αμάχη
Ανοιρόγητε νι κχακχούαει τον έρμο
Μ' ένι έχα κιατθέ νία αμορία ο 'νι Θέου να ποίου τσίπτα
Μιτσή καμπτζί ένι , αμπάϊτε ακόνη μαθές
Κια θα δείρε αμογητέ πέτσερε ;
Είνι χρειασκούμενα άλυτα για να ζυμούερε
Τσι ντ' ένι φταίντα έγκεινη το άμορε ο 'σι αού μι ;
Μη σι μουκριούνερε θα χάνει
Έγκεινη το παντελόνι ένι απιςαμάτουτε
Ότσι τσαι να ντι ποί ο άλλε μη νι κχοντούτσερε αμάχη
Δέει το κούε με τον άλυσε
Ο Αντρία ο Σαπουνάτση θα κεί νάμου ταν απατζελία .
Τσοινοποιήετε τσαι έγκεινη το βιντεάτσι …
……………..
Δέφτερα  του Οχτώμπρη  .
Τσακωνοπαρέα
Μοι .
Τθου Σαπουνάτσι οξόν από το κουτςουβέλι , τθα πλάγια του σίνα του Άγιε Λία
Ίγκιαει οι οικισμοί : Καμπυςέϊκα
Τθο μέρη
Σούφη ,
Τα Μαστορατσέϊκα , Κασσουρέϊκα τθου Γερανίε .
Τθα
Μαντρανία είνει ακόνη ερικχούμενα τα χάματα από του
Σωτηριάνιτσοι καλύβου.
Α παράδοση ένει θέα να αλήνη ότσι
Ως όρπα εσούτσε ο Ιμπραήμ τσαι σε εδάτσε μαζύ τσαι του γουναίτσε τσαι τα καμπτζία πφι ο προφτάκαει να φύτσωει τσαι να γκριουφτούνει.
Οπφουρ ένει δενάχουντα ό κάθε οικισμό έκει αρίκχου ταν όνουμα από τουρ οικογένειε πφι ίγκιαει πρωτοέγκουντε το μέρη .Πφιρτά τσαι τα
Αγιούτςια , άβα χατά τσαι γκρενιστά τσαι άβα νεοχκιστά από του
Τεροσαπουνατσιάνοι Τσάκωνε .
Τα πλέτερα ίγκιαει έχουντα πεντέμισε μέτςα
Μάκρυ τσαι τέσσερα μέτςα πράτυ .
Εχκίσταει γιούρε το  με το  οξόν από του δύου Αγίουνε , τον Άγιε Γιάννη τσαι τον Άγιε Κωσταγκή.
Με το καλέ να ξημερουθούμε ….
ΕΝΕ ΝΙΟΥΝΤΕ ΤΣΑΚΩΝΙΚΑ ………..
Δέφτερα  του Σερικχή : ευχαριστήριε τθο Μυωνά τσαι το επιτελείε σι .
Δέφτερα  του Σερικχή  : Α Τσακωνοπαρέα .
Ευχαριστήριε τθο Μυωνά τσαι σε όλιου τ συνεργείε τα( ΒΟΥΛΗ)
….Ένα ατςέ, ατςέ,εεεεε.
ΕΥΧΑΡΙΣΤΟΥ….
Εζού προσωπικά, όλοι
Ενεί από ταν Τσακωνοπαρέα, από τον πολικιστικό σύλλογο, εμπορικό σύλλογο, όλοι οι Τσακώνισε, Τσακωνοπούλε, Τσακωνόπουα τσαι Τσάκωνε έμε εφχαριστούντε πάρα πρεσσιού το Χρήστο Μυωνά Τα γουναίκα σι Σωκηρία Καλτσή, το σκηνοθέτα Σπύρο Λαμπρόπουλε με το συνεργάτα σι τον Αντώνη
Τσαι όλιου το επιτελείε από το κανάλι τα Βουλή πφι να μου χαρίαει
: Αλησμόνητοι ούρε .
Ο Θεός να νι μου έχει πάντα κα ..
Α Τσακωνιά, τα Τσακωνοχώρια τσαι α γρούσσα σου ένι πρέπουντα να απαραμάνει .
Θα προσπαθείουμε όλοι τθα Τσακωνιά να κχοντούμε τα παράδοση νάμου τσαι τα Γρούσσα νάμου τσαι με τα βοήθα τα δικά
Νιούμου σίγουρα θα νι πετύχουμε ..
Όλοι εβαλήκαει ένα Κοτρωνάτσι για ταν επιτυχία .
Δήμαρχο, αντιδήμαρχο, Τραγουϊδιστέ ,χορευκήδε οργανοπαίχτε
Τσαι όλε ο κόσμο πφι αβήκαει μέρη με ούγειε δήποτε τρόπο
Να έμε όλοι κα τσαι να νι ξαναποίουμε … Ταν άβα βοά σε ένα άλλιου μέρη τα Τσακωνιά …
………..ΚΑΛΕ ΞΗΜΕΡΟΥΜΑ
….
Εμέ Νιούντε Τσακώνικα ……
Δέφτερα  του Απρίλη  .Α Τσακωνοπαρέα με του νέοι .
Κια έσει έγκου ;
Θα ζάου ως τα χούρα
Τσι έσει έγκου να ποίερε ;
Ένει έγκου να δάου τα καϊδία
Τσι καϊδία θα δάρε
Τα λιόκαρα από το κάδεμα
Έτζε αλλά να προσέχερε γιατσί ένει φουσού
Σβαήσετε , νιάτε τσε μάθετε
ΔΕΦΤΕΡΑ  του Οχτώβρη  .
ΑΠΟ ΤΟ ΒΙΒΛΙΕ ΤΟΥ ΓΙΑΝΝΗ ΤΟΥ ΚΟΡΟΓΟΥ .
ΔΙΑΣΤΣΕΥΗ ΤΣΕ ΓΡΑΦΤΕ ΤΑ ΤΣΑΚΩΝΙΚΑ ΑΠΟ ΤΟΝ :
ΠΑΝΟ ΜΑΡΝΕΡΗ .
Οτσι ένει θυμούμενε απο το πόλεμο του  ένα γέρου Τεριώτα .
( Με τα λόγχη εχαράμε του σίνοι το όνομα νάμου -γαλανέ τραγούδι- να νη άρει ως ταν άβα άκρα ο θρύλε τσε πάλι να νη ποί τραγούϊδι .
)
Κάθε χρόνε α Εθνικά νάμου γιορτά τουρ  του Οχτώβρη το  με έκεινη το ιστορικό τσε αλησμόνητε Ο Χ Ι , θα συγκλονίζει τσε θα ταράχει με το βαϊθού τσε γιγάντιε μύνημα ση , τσε τά θαμπωκικά Λάμπψη του ηθικού ση μεγαλείου , το θυνηκχικό τσε τα καρδία τουρ Έλληνε όκια τσε να είνοι.
Εκαθιερούτσε πανηγυρικά τθου σύγχρονοι λαοί , τα πίστη τσε ταν αφοσίωση τα Ελληνικά ψιούχα ,
Τθο ιερέ τσε ανούτερε αγαθέ τα Ε Λ Ε Υ Θ Ε Ρ Ι Α .
Καλέ ξημέρουμα Τσακωνοπαρέα μη .
Να έχετε νια όμορφο Δέφτερα τσε νια ευχάριστε εβδημά .
Μη ξεχένετε να νιλήνετε Τσακώνικα .
Ένει υποχρέωση νάμου .
Α.
ΤΣΑΚΩΝΟΠΑΡΕΑ.
Αίσωπο Διασκευή από τον Πάνο Μαρνέρη.
Ο Προμηθέα άμα τσαι επράε τον Άντρωπο νι εκρεμάτσε δύου πουγκάλια .
Το ένα έκι έχουντα όλοι του παραξενίλε από άλλε άντρωπο τσι νι εκρεμάτσε τθο απουρτέσε μέρη.
Το άλλιου έκι έχουντα του διτσοί σι παραξενίλε τσαι νι εκρεμάτσε τθαν ίσα σι , τθο κίσου μέρη .
Έντενη ένι τσαι ο όγο πφι ο πάσα άντρωπο ό'νι ορού του διτσοί σι παραξενίλε παρα μόνιου
Του παραξενίλε από τουρ άλλοι αντροίποι .
Του παραξενίλε θίλοι μι πφι ενεί ο 'με ορούντε
Του διτσοί νάμου δηλαϊδή , τθαν ίςα έμε κουβαούντε
Του γείτονα του θίλου τσαι του αουνού ,έντεοι σ'έμε ορούντε
Γιάκεινη έμε ξομπλιάζουντε , τσαι ξόμπλια έμε αούντε .
Καλέ ξημέρουμα σε όλοι νάμου με υγεία …
…………Εμέ Νιούντε Τσακώνικα………….
Δέφτερα  του Γενάρη : Για το Χρήστο Μυωνά .
……….Εμέ Νιούντε Τσακώνικα ………..
Δέφτερα  του Γενάρη : Α Τσακωνοπαρέα .
… ΓΙΑ ΤΟ ΧΡΗΣΤΟ ΝΑΜΟΥ…
Επφέρη α εφημερίδα ΕΣΤΙΑ έκι έχα αφιερουτέ ολάτσερε σελίδα, τθο Χρήστο Μυωνά.
Τθον δικό νάμου Χρήστο,τθον δικό νάμου άντρωπο πφι ένι παλέγκου τάσου από ταν εκπομπά σι
«Από τόπο σε τόπο» τθο κανάλι τα Βουλή, να κχοντούει τα παράδοση
Νάμου, τσαι όχι μόνιου, Ζωντανά .
Να νι εφτσηθούμε όλοι να σταθεί γερέ τσαι να συνεχίσει τό όμορφο τσαι σημαγκικό σι
Έργο .
Ο Έλληνα από άκρα σ'άκρα του πλανήτα
Νι ένι ορού νι ένι ξοικάζου νι ένι νίου, νι ενι καμαρούκχου…..Νι ένι χρειασκούμενε .
ΝΤ'ΕΜΕ ΦΧΑΡΙΣΤΟΥΝΤΕ ΧΡΗΣΤΟ….
Δέφτερα  του Γενάρη : Για το Χρήστο νάμου ( Χρήστο Μυλωνά)
Δέφτερα  του Δετσέμπρη .
Για του νέοι
Κοντοζάκουρε ( υποτιμητικό )
Κο να ντι μόλει κοντοζάκουρε
Σιγά τον άτςωπο με το κοντοζάκουρε
Έτζε να γκρενιστήρε βρε κοντοζάκουρε πφι θα μ' αλήερε σ' ενίου .
Νία σπιθαμά έσει βρέ κοντοζάκουρε
Α νύϊθη όμορφο ένει αλλά μπίτι κοντοζάκουρε
Κοντοστάμα
Όπφουρ έμα έγκου τα πορία μοι ενιάκα νιά αντάρα τσαι κοντοστάμα .
Εβαλήκα νία φωνά
, Κοντοστάμα για απογημό ,αλλά
Τσίπτα .
Βαλήκα αβουτάνα θίλοι μοι , τσαι λίγο κοντοστάμα
Ενιάκα χαβά
Τσακώνικο ,
Λιγάτσι εταράμα …
Κα Δέφτερα
Τσαι κα εβδημά σε όλοι νάμου .
Δέφτερα  του Σερικχή .
Αίσωπο  : του Πάνου Μαρνέρη
Δέφτερα  του Ιούνη ( Σερικχή )  .
Αίσωπο  : Διαστσευή από τον Πάνο Μαρνέρη .
Ένα κόρακα νια βοά αβράε ένα κομμάκι κρίε .
Εστάτθε τό καμό σε ένα
Δεντρικό τσαι
Έκι έτοιμο να νι τσάνει .
Έτανη ταν ούρα περάτσε ακατούσε α
Τσυρά αλεπού , κοντοστάτθε τσαι αρχινήε να παινέμτζει το κόρακα .
Νι έκι αούα πόσιου ατσέ τσαι όμορφο έκι τσι θάκια έκι ο Βασιλήα σε όα τα ζώα άμα τσαι έκι έχου τσαι κά φωνά .
Ο κόρακα κορδουκχούμενε
Όπφουρ έκι έκι Θέου να αποδενάτσει ταν αλεπού ότσι τσαι α φωνά σι έκι πρεσιού ωραία .
Ανοίε το λοιπόν το τθούμα σι τάχα μι
Να τσελαϊδεί … Ότσι ανοίε το τθούμα σι το κρίε νι εφύτζε τσαι τσιτάε κάτου κοντά ταν αλεπού .
Ετήνα τότθε ο χάτσε ούρα , ρουκίε ,
Αβράε το κομμάκι το κρίε τσαι νιε πέτσε
Κόρακα κόρακα , Νάκια έσα έχου τσαι 'μαλέ , τσίπτα ο
Θα ντι έκει λείπουντα τσαι έκι θα έσα μπορού , να έσα ο Βασιλία ..
Σε ούγειε ένι εγωιστή , κουϊθοτσούφαλε τσαι χαϊβάνι …..
Νίληνε τα γρούσα Τσάκωνα μη γένησιου χαϊβάνι
Τα γρούσσα να νιλήνερε
,
Να νι έτζερε ροδάνι ….
Όμορφο συνταχινά με υγεία τσαι χαρά θίλοι μι .
……………..Εμέ Νιούντε Τσακώνικα ………….
Δέφτερα  του Σετθέμπρη  .Τσακωνοπαρέα μοι
Απανταχού Τσάκωνε τσαι θίλοι τα Τσακωνιά …
Γλέγκια τσαι ξεφαντούματα λοιπόν με μπροστάρηδε τουρ οργανοπαίχτοι τθου σκληροί χρόνου τα κατοχή .
Οι παράδε ίγκιαει αχρηστευτεί
, Με ένα ταγάρι γιομάκιου χρήμα
Ο 'σα
Αγοράνου ούτε νία οκά ζάχαρη .
Τότθε λοιπόν τθου γάμοι ο γαμπρέ έκει πλερούκχου τα
Μουσικά κουμπανία με είδος .
Δύου σάκχου φαέ , ή δύου ντενεκέδε Άι το πιο συνηθιστέ …
Ίγκιαει παίζουντε λοιπόν από το Παράστσι ως τα Δέφτερα το μεσαμέρι .
Μπρι από  χρόνου ( έδαρη παρατάνου φυσικά) βιολιτζή το Τερέ έκει ο Γιώργο ο Λυγινέ ( μαστρογιώργο ) τσαι λαβουτιέρη ο Αναστάση ο Κορόγο ο κουνιάδε σοι .
Βιολί έτεοι του χρόνου έκει παίζου τσαι ο τσείε ο Γιάννη ο Τίγκλια .
Λίγοι χρόνου αργούτερα ο Νιχάλη Παραστσευά ( Λούτσο ) Βιολί τσαι λαβουτιέρη τον αϊθή σοι θόδωρε Γιάννη Παραστσευά τσαι αργούτερα το Ντίνο Σούρσο
( Ντινάκια ) .
Άλλε βιολιτζή του τόπου Ο Θόδωρε ο Λυγινέ
Με λαβουτιέρη το Θοδερε Κορόγο ( Μαντζουράνη ) τσαι μετά το Γιώργο Γκουβύση ( Κουτρουμπούρα )
Καλέ νάμου ξημέρουμα με υγεία ….
Δέφτερα  του Φλεβάρη  :ΑΤσακωνοπαρέα …
ΤσικνοΠέφτα :Του Πάνου Μαρνέρη
Τα Πέφτα πφί ένι παρία
Δηλαϊδη ταν
Παρασικρία
Του Τερού
Τα κάτου γειτονία
Τα τσαινουρτσία τα πλατεία
Όλοι οπά θα μαζουτθούμε
Με κριαούνι να γκιτθούμε .
Έατθε να τσικνιστούμε
Τσαι λιγάτσι να ξεδούμε .
Θα είνι όρπα τα καμπτζία
Θα αλήνει τσαι αστεία
Τσακώνικα θε να σ'αλήνει
Τσαι απέ θα τραγουδήνει
Θα ένι τσαι α Τσακωνοπαρέα
Πφι θα τραγουϊδεί ωραία
Έατθε να
Χοροσπηδήμε
Τα σεκλέκια κίσου να αφήμε
Οπά να έτθε όλοι
Να νι φέρουμε ένα γιουροβόλι.
…… ΕΜΕ ΑΝΤΕΧΟΥΜΕΝΟΙ …..
Καλέ ξημέρουμα ….Εμέ Νιούντε Τσακώνικα
Δέφτερα  του Δετσέμπρη  .
ΔΕΦΤΕΡΑ  του Δετσέμπρη  .
Τσακωνοπαρέα μη .
Βαρεία δουλεία τσε πάρα πρεσιού κουραστσικά για τουρ αθροίποι τσε για τα ζώα .
Το μεσαμέρι είγκιαει αρίκχουντε νία ανάσα τσε είγκιαει τςούντε νία γουλία άντε , με ότσι άλλιου είγκιαει έχουντε φερτέ μαζύ σου .
Απο τα τσιουφά του κάθε ζώου είγκιαει κρεμέντε ένα ντροβά με βρώνη ή κρίσε .
Έκει το δυναμωκικό σου .
Ου 'γκιαει χασομερίχουντε πρεσσιού γιατσί α αμέρα έκει μιτσά .
Είγκιαει κάμουντε ως πφι να χαϊθεί ο ήλιε απο του σίνοι τσε να γύρωει τα απότσια .
Τσέρφο , Ζαρίτσι , Γωνία , Κοφούνι , Πρίνε , Κουτσογιάννη ,
, Χαράτςε ,παντού έσα νίου φωνέ .
Ζωντανέγκα έκει α περιοχή .
Ο τόπο οργουτέ έκει άσου όψη .
Άμα έκει τελειούκχουντα το καμάκι είγκιαει ονειρεγκουμένοι το βρέχο τσε ταν άνοιξη με τα βοτανίσματά ση
ΚΑΛΕ ΞΗΜΕΡΟΥΜΑ ΤΣΕ ΜΕ ΜΠΟΛΙΚΟ ΥΓΕΙΑ…
ΚΑ ΔΕΦΤΕΡΑ ΤΣΕ ΚΑ ΕΒΔΗΜΑ ΤΣΑΚΩΝΟΠΑΡΕΑ ΜΗ .
Τα χούρα θα καμέρε , φαέ για να σερίτσερε
ΤΑ γρούσα για να μη χαϊθεί έν' πρέπουντα να νη νιλήνερε
Δέφτερα  του Μάτζη  ιντερνέτι  : του Πάνου Μαρνέρη
 Του Μάτζη  .
Ιντερνέτι  του Πάνου Μαρνέρη .
Εζού ζουρλίσμα ή εκιού έσι κούτσουρε;
Σ ) Τσι
Ένι φταία εζού βρε , τα νία μαραφέτι , ταν άβα κουμπούρε .
Έδαρη έμε έχουντε
Τσαι
Φέσι τθο καφοκούκι ….
Γ ) ποίε καφοκούκι ;
Καλέ ότσι έσι θέα έσι νία
Σ )
Βρε
Γιαννού το καλέ πφι ντι ένι θέα , να χαίρησιου τα καμπτζιούλια ντι , νίλη μι
Τα γρούσα νάμου όρκο μι ….
Γ ) Ο πρόκετε να συννονοηθού με ετίου μον έτζε ποίε του δουλείε ντι , τσαι σ' έμε
Αούντε αργούτερα , έτζε Χριστσιανά του Θεού .
Σ ) έδαρη πφι με εμποίτσερε τα τσιουφά μι Δρεμόνη κια να ζάου α μαργουτά
Με τσι εμαλέ να ποίου δουλεία …
Γ ) Ο ' νι τςήντα τσίπτα άλλιου παρά μη μόλει ο άντρωπο τσαι έκεινη το πφου τθο διάβολε νι είνι αούντε , το μαντέμι ό'νι
Δουλέγκουντα……
Σ ) βρε Γιαννού , ήμαρτον πλέα Χριστσιανά μι , πέκαμε να αλήερε κάτσι να γιάμε , μα νιε χοντριάτζερε τα δουλεία ντι .
Γ ) Ντε πέκα έτζε ποίε κανία δουλεία , Όρα μι κατςού τα δικά μι τσιουφά να γιομίσου τα δικά ντι , ο θήκαει …
Σ ) ποίερ εθήκαει
Γιαννού , τόσα ούρα μ' ….Έσι αναιμούκχα το ένα λιτριίδι μετά
Από το άλλιου , τσι ένι έγκεινη το τελευταίο ;
Γ) βρε ο θήκαει
Ο όγο νι ένι αού
Ήμαρτον πλέα ….
ΝΑ ΕΧΟΥΜΕ ΥΓΕΙΑ ΤΣΑΙ ΝΑ ΑΓΑΠΗΝΟΥΜΕ ΤΟΝ ΔΙΠΑ ΝΑΜΟΥ .
ΚΑΛΕ ΞΗΜΕΡΟΥΜΑ … Εμέ Νιούντε Τσακώνικα …….
Ο ήλιε απ 'τα σύγνεφα να φαγκιστεί εν' κοντέγκου
Θα σι μπάλει πέρε τάχατες νη άδικα εν'παλαίγκου
Δέφτερα  του Σερικχή
……….Α πρώτε γειτονία  ……..
…….Κα εβδημά σε όλοι νάμου…….
Το κίσου μέρη τα τσελή έκει ο όμορφο Άγιε τα Δεσποίνη , το ένα από τα δύου νεκροταφεία του Τερού .
Το άλλιου έκει τον
Άγιε Γιώρτση .
Το νεκροταφείε τα Δεσποίνη ένει το ποιό ανάγκια μέρη τάσου το Τερέ .
Μιτσά
Καμπτζία παίζουντα έμαει το προαύλιε του Αγίου με ατςέ σεβασμό προς τα
Μνήματα τσε τον Άγιε ..
Κάκια κάκια έμαει Τσαπρούντα αποστατά τάνου το μπαστούνι ,ανάγκια τα θάασσα πφι πάντα έκει αεράτε
Τσε δροσερέ .
Ιστορίλε πρεσοί για του πενατοί
,Για φαντάσματα
Αλλά για κατά κάποιε περίεργο όγο ο 'μαει φοζούμενα .
Έμαει θεωρούνται το χώρε έντενη
Δικό νάμου .
Έμαει νατοι πρεσιού οικείοι μαζύ ση
Οι πενατοί είγκιαει το δικό σου σιωπηλέ τσε ήσυχο
Κόσμο τσε ενεί
Το δικό νάμου κόσμο , το παιδικό τσε ανέμελε κόσμο .
Ένει θυμούμενε με πόσα κατάνυξη τσε σεβασμό έμαει μπέ.
Ντε το εσωτερικό
Του Αγίου να ποίωμε το Σταυρέ νάμου .
Τσε επίσης με πόσε σεβασμό έμαει σβαΐχουντε τα ονούματα απο του πενατοί τάνου του Σταυροί τσε έμαει ποίντε σύγκριση τουρ ηλικίε .
Με το Γιώργο του Κλίμα το καλύτερε παιδικό μη θίλε ,έμα μεριακχούμενε έντενη τον χώρε …
Τα γρούσα σεβαστήτε νει τσαι συνεχώς νιλήτε νει
Το χρήε νιούμου ποίετε νει.
ΕΜΕΝΙΟΥΝΤΕ ΤΣΑΚΩΝΙΚΑ
ΔΕΦΤΕΡΑ  του Τσυγητή  .
ΚΑ ΔΕΦΤΕΡΑ ΤΣΕ ΚΑ ΕΒΔΗΜΑ ΤΣΑΚΩΝΟΠΑΡΕΑ .
Ένει θυμούμενε οτσι : Άμα έκει κόφου ο Αφέγκη μη κάβα , ποτε ό 'κει κόφου τα βαστάρια , ο 'κει ισιοπεδούκχου , ο 'κει γυμνούκχου το λόγγο .
Αμα αργούτερα τσε εζου εκιάκα τα τέχρα , με έκει μαούνου άμα έμα γυμνούκχου ταν πλεύρα .
Το καλλίτερε εργαλείε έκει το τσικούρι .
Ο Αφέγκη μη νιε έκει προσέχου σαν τουρ εψιού ση .
Κια έμαει κοτούντε ενεί τα καμπτζία να νη κιάσουμε του Χέρε νάμου !
Μονάχα το Λία έκει μπιστεγκούμενε πφι έκει ο πιο ατσέ .
Κα συνταχινά Τσακωνοπαρέα μη .
Νιλήνετε Τσακώνικα γιατσί :
Απέ χαϊθει το όνειρε , χαϊθεί τσε α Ελπίδα
Τα γρούσα θα νη άρει ο φουσού , θα νη άρει α καταιγίδα .
Έντενη το στίχο θα νη γράφου για πρεσέ τσερέ
Ένει νια πρεσιού κουραστσικά δουλεία.
Ένει πρέπουντα να κόψερε τα κάβα .
Περίπου  με  αμέρε .
Τότθε ση είγκιαει κόφουντε με το τσικούρι , ου είγκιαει υπάρχουντα τα αλυσοπρίονα .
Δέφτερα  του Φλεβάρη  .
Διάλογο, Α προβάτα   : του Πάνου Μαρνέρη ….
-Τσι να νι ποίου τα προβάτα ούτε α βρόμα σου …
-Ποίε βρόμα βρε τανουβλέπικο…..
-Εεε ου 'νι τσαι τα ποιο καθαρά
-Ζώα του Θεού είνι όρα να μπάτσε έμε ενεί
Ποιο καθαροί …
-Αμ έντανη τα λέα πάλι …
-Βρε να μι ντ'αλήου τσίπτα , τόσοι κούνοι ,κατσιούλε ,όνου , μουάρια α προβάτα θα σι πλερούει …..
-Εεεεεε ούτε τσαι το ποιο ήσυχο ένι ούτε τσαι το ποιο καθαρέ ..
-Ο 'νι καθαρέ ;
Το γα πφι ντε δούκα σαν ούϊθι νιε ρουφήτσερε .
-Κοτζιά γα ένα
Τασιουλάτσι τσαι έκεινη μισαδιάρικο…
-Ααα έδαρη ντε τσιτάε πάκουμα …
-Ο πέκα αλλά ό 'σα βάνα λίγο παρατάνου καημένα
Με το δράνι πλέα.
-Βρε Τσαι ένα μπρακάτσι να ντ' έμα δία Όρα να μπάτσε έκει αρτσετέ.
Έγκεινη ένει το ευχαριστώ ;
-Έα πλέα παραπονιάρα ….
-Εζού ένι παραπονιάρα η εκιού αχόντακχο ;
Ου 'γκιαει κοφουμένει οι χέρε μοι αλλά θα ξαναναθού νύϊθη…..
Μόνε λείτσε τα χεία ντι …
-Τσι έκει έγκεινη πάλι κάτσι για νύϊθη ενιάκα …
-Βρε ούτε μπούκχα νιάτσερε ,να μι κοφτούνει οι χέρε έςιντα άμα ντι δου νία κχιαούα , πάλιο αχάζιζτε……
ΚΑΛΕ ΞΗΜΕΡΟΥΜΑ ΤΣΑΙ ΠΑΝΤΑ ΜΕ ΥΓΕΙΑ
……………Εμέ Νιούντε Τσακώνικα ……………..
Δέφτερα  του Αγούστου  : Δύου αμέρε αργούτερα από τα γιορτά νάμου : του Πάνου Μαρνέρη
Δέφτερα  του Αγούστου  .
ΔΥΟΥ ΑΜΕΡΕ ΑΡΓΟΥΤΕΡΑ ΑΠΟ
ΤΑ ΓΙΟΡΤΑ ΝΑΜΟΥ .
Α γιορτά επεράτσε τσαι έκι πρεσιού κα.
Έκει πορούα να έκει καλλιτέρα τσαι γιάκεινη θα προσπαθήουμε ταν επόμενε χρονία .
Ετυχήκαει ουριστοί καταστάσαι τσαι το κόκιασμα του κόσμου έκι κάπφου μειουτέ .
Τελοσπάντων ο ήχο έκι πρεσιού καλέ γιά έγκεινη έμε φχαζιστούντε το Βατζέλη Κυρίο ( Μοΐνα ) .
Τα Θεατρικά μιτσά τσαι σε εκτέλεση τέλεια ..
Τα μιτσά , τα καμπτζία νάμου, τα βαστάρια νάμου , οι συνεχισταί νάμου , εκρέβαει τα παράσταση .
Συγχαρητήρια τθα καμπτζία τσαι του γονείε ..
Ευχαριστούντε όλοι Εμού πφι να μου εκιμήκατε με το κόκιασμα νιούμου .
Να έτθε πάντα κα τσαι του χρόνου .
Α Τσακωνοπαρέα ένι έχα ένα ολάτσερε χρόνε για να βελτιούει τσαι να παζησιάσει κάτσι καλύτερε του χρόνου .
Έμε Ευχαριστούντε το (Δήμο τα Νόκιε Κυνουρία ) για τα παραχώρηση του χώρου ( θεατράτσι Μελίνα Μερκούρη )
Α απουσία του Δημάρχου τσαι του αντιδημάρχου αισθητά αλλά διτσαιολογητά καθότσι τσαι οι δύου ίγκιαει εκτός Τερού …
Ένα ατςέ ευχαριστώ τσαι το χορευκικό του Τερού
Πφι με τα παρουσία σι
Τσαι συμβολή σι εχρωμακίε ταν γιορτά..
Επίσης σε έμε ευχαριστούντε τσαι για το ότσι να μου επαραχωρέκαει του παραδοσιατσοί στολαί …Επίσης τον ευχαριστήριε μι όγο ανήμερα τα γιορτά ελησμονέκα το όνουμα τα Ματίνα Κουρμπέλη , να μι συχωρέει ..Ευχαριστούντε τον Δηνήτρη Πανάγο τσαι το Κώστα Τρανά για τα βιντεοσκόπηση τσαι σε όλοι πφι εδούκαει
Χέρα βοηθείας
Α προσπάϊθα για ταν αναβίουση τα γρούσσα νάμου ένι πάντα ο ΣΤΟΧΟ ΤΣΑΙ Ο ΣΚΟΠΟ
Τσαι να μη νι αλησμονήνουμε …
Ατςά, α συγκίνηση
Άμα τα νεούτερα καμπτζία εκλείκαι ταν γιορτά
Με το δικό σου μοντέρνο σκοπό .
Ντούμα από του χέρε του
Κόσμου ,
Σε έκι
Σιγοντάρουντα …
Μ Η
Π Α Ρ Α Γ Κ Ω Ν Ι Ζ Ε Τ Α Ι
ΤΑ
Γ Ρ Ο Υ Σ Σ Α
Ν Α Μ Ο Υ
Ε Ι Ν Ι
Τ Α
Τ Σ Α Κ Ω Ν Ι Κ Α
Α
Ι Σ Τ Ο Ρ Ι Α
Καμπτζία μι έτθε έχουντε τον όγο μι τσαι από ολόκληρε τα Τσακωνοπαρέα … Α γρούσσα ποτές ο θα παραγκωνιαστεί …..
ΚΑ ΕΒΔΗΜΑ ΣΕ ΟΛΟΙ ΝΑΜΟΥ ΤΣΑΙ ΤΟΥ ΧΡΟΝΟΥ
Δέφτερα του Μάτζη  .
Ζαριτσι
Κα Δέφτερα τσε κα εβδημά !!!
Του ροϊδίε , του πορτοκαλίε , του Λεϊμονίε τουρ Αχράε τσε τα
Αχανικά τθα δύου περιβόλια τα Αρετή Τετώρου ( Παγιού )
Τσε του Αναστάση του Κορόγου , ίγκιαει
Συμπληρούκχουντα ταν ομορθία .
Τα  μαγγανοκήγαδα ίγκιαει αφήντα το μονότονε ήχο σου να ενουθεί με το θόρυβο από το τσύμα τα Θασσέ.
Οι Ζαριτσιώτοι με του ροζιαστοί χέρε σου τσε τον ιδρούτα σου , ίγκιαει μακούκχουντε τσε ταν πιο σκληρά κοτρόνα , τσε νη ίγκιαει ποίντε γόνιμο ..
Τα κηγαϊδα σου ίγκιαει πφουντέχουντα τα δίψα τα ζώα τσε τουρ αντροίποι πφι ίγκιαει κχαμπέντα από τα Γωνία , Μπαλιτσαρκό ,του Βελλιέ τσε το Τσέρακα τσε ας ίγκιαει γλυφοΰβατα.
(Γλυφα ύβατα) ή (γλυφαούρε )Οι Τράτε του Τερού , τσε τα γιούρε περιοχή ίγκιαει δίντε τάν εδικά σου γραφικότητα ανοιτθά από το Ζαρίτσι …..
Καλε ξημέρουμα , με υγεία .
Τσίπτα άλλιου ο σεκλεκίε μοι
Το τάνου έντενη κόσμο
Όπφου οι τςει αϊθήνε οι γκαρδιατσοί οι αγακητοί .
Τςούντε τσαι κίντε ίγκιαει μαζύ,
Αντάμα ίγκιαει κιούφουντε
Αντάμα εκατσάκαει
Το ψήλε τσαι αγναντεύαει .
Πουλάτσι ζάτσε τσαι κατσάτσε τθου Κώστα το ντουφέτσι
Ο 'κει λαλούντα σα πουλί
Ο 'κει αούντα νι σαν αηδόνι
Λαλούντα έκει τσαι αούντα , με αντρόκινε
Λαλία .
—Τςούντε τσαι κίντε έτθε εμού τσαι οι Τούρτσοι είνει κρέφουντε
Άγκαει του Κώστα τον υζέ , τ' Αλέξη
Τα γουναίκα
Τσαι από το ποιο μιτσούτερε ταν αρραβωνιαστσικά σοι .
Τσαι ο Κώστα
Εφκιάνου πέταα τσαι Αλέξη έν' καλιγούκχου
Ο ποιο μιτσούτερε το άγο εσεούτσε
—Έτζε αϊθή τσαι αγνάντεψε οπά
Ψεά τα Σέα
Άμα ειν'πενήντα τσαι εκατό , μπάε σοι μοναχό ντοι
Άμα τσαι είνει πλέτεροι , γύρε να ζάμ'
Αντάμα
Μπαήτσε ανάγκια να μετςεί μα μετςιμό ου 'νει'χουντε
Τσαι τ' άγο σοι ρωτήτσε 'νει τσαι τ' άγο σοι
Νιε 'πέτσε .
—Δενούμεν' έσει μαύρε μοι να μπάμε να μπαήμε
—Δενούμενε ένει αφέγκη μοι να μπάμε να μπαήμε
Καλε ξημέρουμα τσαι με το καλέ να τσινεί α μέρα νάμου .
… ΤΣΑΚΩΝΟΠΑΡΕΑ ΜΗ …
Μετα απο το φτάμα οι Σονιστοί άντου είγκιαει αρίκχουντε τα θέση σου το ράφι ή τα σανία .
Τουρ αρραβώνε , του γάμοι , τα βαφκίσια , τα μνημόσυνα , του χαρέ τσε του στεναχώρειε ο φούρνε παρών .
Άλλοι γουναίτσε ζυμούντε , άλλοι δέσουντε τσε φουρνίζουντε .
Αμα ένα φούρνε ο 'κει αρτσετέ είγκιαει μπαίντε τα μάχη τσε οι φούρνοι τα γειτονία .
Α πανιάρα , το φουρνόκαλε , το φκυάρι , το βρετθέ κόλλημα για τον αρνούχο , το πούμα , όα σε ενέργεια .
Με  βολαί το χρόνε οι φούρνοι άκει να γιομήσουει με παξιμάϊδα .
Μπρι ζάνει για μεροκάματε τα Ιρια ,ή για σέρι είγκιαει αρίκχουντε μαζύ σου τα παξιμάϊδα .
ΚΑΛΕ ΞΗΜΕΡΟΥΜΑ , ΠΑΝΤΑ ΜΕ ΥΓΕΙΑ ..
Παληα πρωτεύουσα Πραστέ , εσούκα πάσιου ακιστατέ….
Εμέ Νιούντε Τσακώνικα …
Θα ναθούμε όλοι κουΐα από ταν πρεσσά καΐα.
Τσαι ο πέτςε θε να δάει, τσίπτα ο θα αραμάει
Για οράτε βρε
Καμπτζία
Μπορεί έντανη α καΐα
Να ποί τον ιό σκουρνία τσαι να ναϊθεί σποΐα
Ό 'κια ζάμε ο'κια κατσάμε, θα αμπρούμε τσαι θα δάμε
Αωνάρη ένι φύου, το κχαρόαβρε εν'αφήνου.
Άγουστε καουρ 'κοκιάρε άλλιου πλέα μη να μου δάρε
Για όρα να δροσίσερε, άλλιου μη να μου τηγανίσερε….
ΔΕΦΤΕΡΑ  του Απρίλη  .
Κα ατςά Δέφτερα, εβδημά τσε καλέ μήνα .
Ο Νιε ανακοινούκα επφέρη να μπάτσε τσε μ' αλήετε ότσι ένει φάρσα.
Τσακωνοπαρέα ένει ο τίτλε πφι εδούκαμε τα παρέα νάμου ογή τσε  χρόνου .
Έμε νία παρέα πφι χωρίς ατςοί κουβέντε εθελοντικά με αγάκη τσε πρεσσά όρεξη έμε προσπαθούντε για τα διάσωση τσε αναβοίωση τα γρούσα νάμου .
Έμε Τσάκωνε τσε έμε περήφανοι για έγκεινη .
Εμπήκαμε ένα σύλλογο λοιπόν για να μπορήνουμε τσε νόμιμα να δουλέψουμε τάνου σε έγκεινη για του παραχωρήσε σε δημόσιοι χώροι τσε τσε τσε … Έμε Ευχαριστούντε τα Δικηγόρο νάμου Τάνια Κουρμπέλη για το νομικό κομμάκι ..
Ο σύλλογο έντενη ένει ο σύλλογο τα Τσακωνιά , ο σύλλογο σε όλοι τουΤσακώνισε, του Τσάκωνε , Τσακωνοπούλε , τσε Τσακωνόπουα .
Όλοι έτθε μέλη σε έντενη το σύλλογο γραφτοί τσε άγραφτοι.
Όλοι έμε καμπτζία , δάσκαλοι τσε μαθητέ ,του συλλόγου .
Έμε όλοι αγαπητοί με κοινέ σκοπό .
Μπορεί καννιά βοά να διαφωνέμε για το τρόπο ,αλλά ποτέ ο θα διαφωνέμε για το σκοπό .
Ένει Θέου να καλέου όλοι νιούμου σε έντενη το σύλλογο , εμε χρειασκουμένοι τα βοήθεια τσε τα συμπαράσταση νιούμου .
Έμε θέντε τα γνώνη νιούμου, έμε χρειασκουμένοι ταν αγάκη νιούμου .
Για να μπορέμε να ποίουμε κάτσι , για να επιτύχουμε κάτσι , έμε χρειασκουμένοι ταν ένεση τα αγάκη νιούμου για να κιστίουμε ότσι έμε ποίντε τα δουλεία νάμου έμε χρειασκουμένοι ένα καλε όγο πφι ένει το εμβόλιε τα επιβεβαίωση.
Ευχαριστού : Πάνο Μαρνέρη
Τα ονούματα του εκλεγέντος διοικητικού συμβουλίου θα ανακοινουθούνε σύντομα από ταν
Ερήνη Ψαρολόγου , τα γραμματέα νάμου .
Δέφτερα  του Αωνάρη .
Κα εβδημά τσαι καλε μήνα
Εγιουρία κίσου ύστερα από  χρόνου τσαι ένει απαραμού όρεγη τα Πατρίδα .
Ένει επισκεγκούμενε τσαι του δύου γειτονίλε .
Κάθε νία ξεχουριστά .
Α πρώτε γειτονία με είνει δία πρεσσά χαρά , τσαί γιατσί όχι … Όρπα ενάμα , όρπα επρωτοτσαχήκα Σε έκεινη το μέρη , τσαι έτεοι οι χρόνου ίγκιαει οι πιο ανέμελοι ξέγνοιαστοι χρόνου τα ζωή μοι .
Γιάκεινη α κάθε επίστσεψη οπά
Ένει πιο ευχάριστε ,ένει φερίκχα χαμόγεα τα χεία μοι , ένει άνετε , ένει γλυκά .
Α επίστσεψη μοι
Τα ξεσέλια με ένει σεκλεκίχα .
Οι αναμνήσαι μοι από οπά είνει μοζούντε .
Είνει δεήντε κχόμποι τον άρουγγα μοι , είνει μπλοκάρουντε τα φωνά μοι είνει φερίκχουντε δάκρυα τουρ εψιλοί μοΙ
Ένει Θέου να φωνηάτσου με ουρλιαχτά .
Ένει Θέου να φωνηάτσου τα ονούματα του Γιώργου του Τάκη τσαι του Μήτρου του παιδιτσοί θίλοι πφι εχάτθαει τόσιου άδικα τσαι πρόωρα
, Να κλείου τουρ εψιλοί τσαι να νιάου το απόγημα σου , Να φωνηάτσου , το όνομα τα'φέγκη μοι τα Μάτη μοι του Στέλιου του γείτονα , του Θανάση ,του Ντίνου του Κώστα του Βαςυ
Του Σαρμά του παππού του Σπύρου του Χριστόφορα … Κια ζάκατε μα ούτε ένα πλέα τσαι εζού τσι ένει ποίου όρεγη … Έτθε πορούντε να μ'αλήετε… Όχι ο ' νει ματαπαρείου…
Τάχα θα κχοντού τον όγο μοι …..
Θα δενάτσει ..
Εμού τσι έτθε αούντε ;
Καλε ξημέρουμα Τσακωνοπαρέα μοι τσαι σε όλοι νάμου :
Δέφτερα τσαι  του Νοέμπρη  :Α Τσακωνοπαρέα ….
Για του νέοι : του Πάνου Μαρνέρη
Ατσένουτε  δεν του κενώθηκε ( μοιράστηκε) φαγητό
Ολάτσερε ολόκληρο
Ατσίμντανε  σφεντάμι
Ατσιπέρη  προχθές
Ατσοινώνητε  ακοινώνητος
Ατςοκάνιστε  ανευνούχιστο (χωρίς Τσοκάνι, τροκάνι) μόνο στα ευνουχισμένα έβαζαν τροκάνι ..
Ατσένουτε το σκουτέλι του αντρούπου νιε βαλήτσερε απουρτέσε σι βρε Μαριγώ;
Ολάτσερε καουτσαίρι μαθές ο θα οραθούμε ;
Τον Άγουστε ο Ατσίμντανε ένι έχου καρπό τσαι τα χκηνά νι είνι τςούντα πρεσσιού .
Τσαι να νιουρίζερε ότσι από ατσίμντανε είνι ποίντε το κίσου μέρη τθα βιολία .
Ταν ατσιπέρη έμα ζατέ τα Γαστένιτσα …
Εσκωρέτθε ο Χριστσιανέ τσαι εζάτσε ατσοινώνητε.
Ουουου ατσοινώνητε, μπίτι αρούκατε ένι έντενη .
Θα νι κχοντούερε για σπορίτα γιάκεινη νι αφήτσερε ατςοκάνιστε;
Με το καλε να ξημερουθούμε τσαι από ταχία το επφέρη θα ναϊθεί ατσιπέρη …
Δέφτερα  του Αμάη  .Α Τσακωνοπαρέα .
Διάλογο παππού εγγονέ : του Πάνου Μαρνέρη …
—Α ούρα κα παππού ..
—Καόστο , καόστο τα πεντάμορφο εγγονέ μι ,
Έα κάτσα όρεγη κοντά μι να ντι καμαρού , τσι να ντι θιλέψου όρκο μι;
—Τσίπτα παππού ο 'νι θέα τσίπτα , εκιού να έσι κα .
—Κα ένι καμπτζί μι , να ντ'αλήου τα καθαρά αλήιθα ντ 'έμα αντεχούμενε να μόλερε να νιλήουμε για το τσι έσι θέα να ναθείρε ..
—Ναι παππού μι αλλά ακόνη ο με πέτσερε τα γνώνη ντι..
—Εζού όρκο μι πφι έμα του χρόνου ντι έμα Θέου να ναθού γιατρέ ..
—Τσαι γιατσί ο νάτθερε παππού τσι ντ' αμποϊδήε .
—Ίγκιαει άλλοι χρόνοι σιάτη μι , φτώχεια
Κια να ρεστούνει
Οι παράδε να ζάου το σκολείε μαθές .
—Αφού το σκολείε έκι τζάμπα μ'έσι έχου πετέ παππού .
—Έκι τζάμπα αλλά όρεγη ο 'κι υπάρχουντα Γυμνάσιε ,έκι πρέπουντα να ζάμε τον Άγιε Λίδι για έξε χρόνου , δημοσιά ό 'κι έχα .
—Τσαι πφουρ ίγκιαει έγκουντε παππού ;
—Α συγκοινωνία έκι το καΐτσι , αλλά οι πλέτεροι ίγκιαει έγκουντε
Με του πούε σιάτη μι
Από το μονοπάκι ..
—Ταχία πάλι παππού ..
—Το καλε σιάτη μι τσαι να προσέχερε …..
…Πάντα ονείρατα γλυκά τσαι όμορφο ξημέρουμα …..
ΑΤσακωνοπαρέα με του νέοι
Α Τσακωνοπαρέα με του νέοι
Έτθα
Έτθα να έγκουμε
Έτθα , ο ήλιε εμπαήτσε νία οργία
Έτθα θα καγκιούει τσαι εκιού θα κιούφερε ακόνη
Έτθα εμπαηλιάκα να φωνηάντου
Ο ' νει έχου να ζάου κάκια
Ουουου τσι είνει αούντα Δέσποινα μοι
Χίλιοι δουλείε έσει έχου βρε τεμπελοχανίε
Ο 'νει ποίου τσίπτα
Ας ένει κα το ινάκι ντοι
……..ΚΑ ΔΕΦΤΕΡΑ ΤΣΕ ΚΑ ΕΒΔΗΜΑ .
Ο πλεονέχτα άντρωπο , δικά ση όα σε θέου
Αιώνια αχάριστε , εν' ποίου οτσι εν' θέου .
Α φύση ενάτθε α τιμωρό , άντρωπο πλεονέχτα
Θα 'ρει όσα νιε 'κρέβερε, αχόντακχο Θεομπαίχτα.
Μιτσή , τρωτέ ευάλωτε , τα δένανη τα φύση
Τθο πέρασμα ση ο χείμαρε όα θα ση ξεκχρίσει .
Για να γκριουφτήρε ο 'σει πορού , α εκδίκηση θα μόλει
Όκια τσε να 'σει άντρωπο , θε να ντε 'ρέσει το βόλι
Βιβλικά α καταστροφή , εχάτθαει περιουσίλε
Αντροίποι εχάτθαει πρεσσοί , αφάνταστοι ζηνίλε .
Το ενενήντα το Τερέ , κάτσι παρόμοιε ενάτθε
Μα έμαι ποιό τυχεροί , γκανένα ο εχάτθε..
Μαλέ ο 'Βάνου άντρωπο , με τσίπτα ο 'νει μαθαίνου
Ταν ιστορία αχόντατθε , υπόψη ντη ο 'σει αβαίνου
Ου 'νει φταίντε οι πολικιτσοί , μα οι αντροίποι όλοι
Μα σε μπαρείντα ξαφνικό , κακό ατςέ σα μόλει …
Τσακώνισε μη τσε Τςακώνοι.
Έατθε όλοι με το δρόνη.
Έατθε όλοι το Παράστσι
Του Τερού το θεατράτσι.
Έατθε όλοι με μεράκι
Τσε με μπόλικο αγάκη
Θίλοι Τσάκωνε να οράτε
Τσακώνικα πρεσά να νιάτε
Έατθε να καμαρούτε
Τσε λιγάτσι να ξεδούτε
Να αλικογκήστε οράτε
Τσε ο θα 'ρέστε να κατσάτε.
Κόσμο πρεσέ να μαζουτθεί.
Α γρούσα νάμου να νιαθεί.
Σε κάθε τόπο τσε μερία
Ως τσε ταν ατζά στερία .
Έατθε καουπαρήντε
Οι Τσακώνοι τσι είνει ποίντε
Α γρούσα να απαραμάει
Τσε το θρόνε να κατσάει
Δέφτερα  του Άμαη .
ΔΕΦΤΕΡΑ  του Αμάη  .
ΤΣΑΚΩΝΟΠΑΡΕΑ ΜΟΙ .
Αν τσαι έκει ανίλητε , έκει νιούντα με τα δικά σοι γρούσα τθο δικό σοι κόσμο , τθα παλληκαράτζα τσαι του σιατέρε του τσαιρού τσαι σε έκει δίντα αγνά τσαι καθαρά μηνύματα του έρωτα τσαι τα αγάκη …
Τα παραμονή λοιπόν τα Ανάληψη α πρώτε σιάτη από ταν οικογένεια
Έκει έγκα τα βρύση
Τσαι έκει κιάνα τσαι αρίκχα το ανίλητε ύο .
Νη ίγκιαει αούντε ανίλητε γιατσί α σιάτη πφι έκει έγκα τσαι παρία από τα βρύση ο 'κει πρέπουντα να νιλεί σε γκανένα .
Ούτε χαιρεκίχα έκει ούτε απογηκχουμένα έκει σε γκανένα …
Το ύο Νιε έκει Βάνα τάσου σε γυάλινε κανάκι .
Τα παλληκαράτζα τσαι οι σιατέρε
Πφι
Νη ίγκιαει απαντέχουντε , βάντε ίγκιαει τάσου ένα δαχκυλίδι ή άλλιου χρυσαφικό..
Όα τα νιούτθα το κανάκι με το ανίλητε ύο τσαι τα δαχκυλίιδα έκει αραμούντα τάτσου από τα τσέα , για να νη ορήνωει τα άσα ….
Ανήμερα τα Ανάληψη μετά από τον Άγιε μαζουκχούμενα ίγκιαει τα παλληκαράτζα με του σιατέρε τα τσέα τα σιατερή πφι έκει έχα το κανάκι
Με το ανίλητε ύο..
ΝΙΛΗΝΕΤΕ ΤΑ ΓΡΟΥΣΑ ΝΑΜΟΥ νι' έμε χρωστούντε
Τθα καμπτζία νάμου τσαι του γονείε νάμου .
Πανιάρα
Φουρνόκαλε
Αρνούχο
Ο φούρνε εδάτσε , ένει έτοιμο ,ελεκαρίε ο αρνούχο , άρε τα πανιάρα τσαι πανιάρισε νοι να βάλουμε τον άντε να φταϊθεί
Θα νάρου τα πανιάρα κακόμεριου τσαι θα ντι νι φέρου τα σούκχα
Κιάσε το φουρνόκαλε τσαι σύγκριου τα ικχάρα το φούρνε να μη πφουντεϊθεί
Κλείε τον αρνούχο με το βρετθέ κόλημα
Να μη φύτσει α πήρα
Άρε το φουρνόκαλε
Σύγκριου ταν ικχάρα , άμα ναϊθεί ο φούρνε
Άρε τα πανιάρα ,πανιάρισε νι , φκυάρισε τουρ άντου
Τάσου , κλείε τον αρνούχο τσαι άφε τον άντε να φταϊθεί
Καλε ξημέρουμα ..
Ο ήλιε έκει έμισε τριχία τάνου μπρί το κάτσαμα , άμα εσούκαμε το Στένουμα .
Τα τρουκάνια απο του κατούνε με του διαφορεκιτσοί ήχοι είγκιαει ονοιάζουντα με τα φιλαρμονιτσή πφι ένει ντία για το καοσώρισμα σε κάποιε επίσημο .
Τσε έτρου θα έκει γιατσί το καοσώρισμα σε ενίου απο το σόϊ του παππού , έκει σονιστέ τσε εγκάρδιε .
Ο κάλιε έκει έχου όα τα χρειασκούμενα , όα γερατά τσε παλιεντά απο τα πρεσσά δούλεψη .
Απο ταν αυλή ντε έκει κατσούνα το σούκχο α νυρουϊδία από το άρτουμα .
Αφοκιούρε τάνου του σανίλε κρεμαστοί απο τα πατερόκαβα .
Λαήνια με βούκιουρε , άκχου τσαπρουτοί τάνου σε σανίλε , σακχούλια τσε πουγκάλια γιομάτα τραχανά τσε τσατζίλε πφι έκει στρατζίχουντα το γιοργούκι .
Εσούκαμε το Στένουμα τσε υποδοχή μ' εμπήκαει
Όλοι με καοδέτθαει , Τσακώνικα νιλήκαει ..
ΤΣΑΚΩΝΟΠΑΡΕΑ ΜΟΙ
ΚΑ ΔΕΦΤΕΡΑ ΤΣΑΙ ΚΑ ΕΒΔΗΜΑ .
Ψιούχα ένει άβυσσε
Τσαι μη παραψαφήνερε
Μη ζουρλιστήρε θίλε μοι , καθώς θα νι μελετήνερε .
Όσιου τς' αν νι μελετήερε , άκρα
Ο θα
Ερέσερε
Απλά ρητά τσαι σίγουρα
, Πλέκιεριου θε να μπλέξερε.
Γιατσί
Οπά πφι ένει μπαητά απόφαση για κάτσι
Α ψιούχα πφι είνει άβυσσε
, Ίσως τσαι να νι άτσει ..
Α ψιούχα νάμου α άϋλε , α άτζιχτε , α αόρατε
Σκληρά τσαι α πονεκικά ,Ένει όντως ένα άβυσσε
Άβυσσε α ψιούχα ένει λοιπόν τσαι πφού να νι εξηγήρε
Τσαι μη νι πρεσιού συχίζερε ,ήσυχο να νι αφήρε .
Άφενη τα κρίση
Σοι , να ποίνει
Το δικό σοι
Αφού ο θα κατάβερε , ποτέ το λογισμό σοι……..
Με υγεία .
ΜΙΛΑΜΕ
ΤΣΑΚΩΝΙΚΑ
Α  Τσεία α Σταματού τσε το κχομπόδεμα του Ιωάννη Κορολόγου καί :                    Ερμηνεία στα Τσακώνικα απο τον Πάνο Μαρνέρη ……
Νια ζωή τθα φτώχεια τσε τα μιζέρια α τσεία α Σταματού .
Αμα έκει νέα με τον μακαρίτα τον άτσωπό  ση όκει ξέρα να ποί τσίπτα άλλιου παρά να δουλέμπτζει τού χούρε τσε του δουλείε τα τσελή .
Έκει έγκα τσε καννία βοά σε κάνα πανηγύρι τσε έκει φερίκχα κανία βόλτα το χορέ .
Με όλοι τουρ οικονομίλε πφι έκει ποία αγοράκαει δύου κομμάκια χούρα τσε με έταει πφι έκει έχα παρτέ για προίκα σε εμπαλήκαει πέρε τα ζωή σου .
Επαντρεύαει του δύου σου σιατέρε πφι εφύγκαει για ταν Αυστραλία τσε αφου εσκωρέτθε ο άτσωπό ση , αραμάτσε ολομόναχο με τα μιτσά ση σύνταξη για να ση μπάλει πέρε …                                                                                                                                                  Γρία γουναίκα έκει , όκει έχα πρεσοί απαιτήσαι απο τα ζωή .
Όκει ξέρα απο πολυτέλειε τσε λούσα .
Εκει αγοράνα μοναχά ότσι έκει απαραίτητε για το νοικοτσιουρίε ση τσε για τα διατροφή ση μονάχα , ίσια , ίσια  για να στέτσει ορθά .
Κάθε μήνα απο τα μιτσά σύνταξη πφι έκει αρίκχα , έκει Βάνα τσε πέντε δεκάρε ταν άκρα , για τα Βαθεία ση γεράματα , μπαήτσε έκει καντατζίχα χάμου τσε ποίε έκει θα νη ξοικάξει .
Έκει τσε περήφανε όκει θέα να δει βάρη του διτσοί ση .
Όκει θέα να ση δει βάρη , άμα εκει παρία  έτανη α ούρα να κλεί τουρ εψιού ση , κούϊθε να έκει α ούρα ……
Δέφτερα  του Δετσέμπρη  :Α Τσακωνοπαρέα ……
Παππού εγγονέ  :του Πάνου Μαρνέρη …
— Πόσα ένι έχου ο μήνα παππού ;
— Σιάτη μι μ'έσι κοροϊδέγκα , εζού θα ντ'αλήου πόσοι ένι έχου ο μήνα;
Ο γέρου ο ξεφρονιατέ ;
— Αααα μην αλήνερε ετσιτάπα πράμματα για το παππού μι το καλέ πφι ντ'ένι θέα άκο οπά ο παππού μι ξεφρονιατέ;
— Ααα σε καλέ ντι σιγά μη ντι κακηγορέμε το γέρου κούκιε …
— Παππού ο θα ντι ξανανιλήου ποτέ
Μον σταμάκησε , άφε πφι θα βάλου τα βάμματα ..
—Καρδία μι !
Έα έα ο 'νι αού τσίπτα άλιου ….
— Παππού ντε 'ρωτήκα κάτσι αλλά απογημό ο άγκα .
— Τσι με 'ρωτήτσερε σιάτη μι ;
— Πόσα έσι ξέρου βρέ παππού..
Πόσοι του μηνέ ΕΜΕ έχουντε ;
— Χαχαχα  του Δετσέμπρη σιάτη μι .
— Τσαι τσι γιορτά ένι παρήα παππού ;
—Του Χριστού καμπτζί μι ..
— Τσαι απέ περάει του Χριστού τσι γιορτά ;
ΕΕ ποίε γιορτά ;
— Α πρώτε του
Τσινούρτση χρόνου σιάτη μι
— Τσαι ποίε ένι παρήου έτανη ταν αμέρα ;
Έα έα μη ποίνερε ότσι ό'σι καταβαίνου …
—Ααα ένι τ'Άγιε Βασίλη
Βρε, ναι μαθέ ένι παρήου ο Άγιε Βασίλη..
— Τσαι τσι ένι φερίκχου ο Άγιε Βασίλη παππού μι
— Ένι ίκχου εικόνα τσαι χαρκί τσαι ένι παρήου από τα Τσαισαρεία.
— Άφε σι
Έταει πφι έσι ξέρου παππού ..
.ΕΝΙ ΦΕΡΙΚΧΟΥ ΔΩΡΑ ΤΣΑΙ ΚΑΟΥΙΔΑ
Πρεσσά δώρααααα
— Ο νιάκα όρκο μι τσι επέτσερε ;
— Ενιάτσερε τσαι καονιάτσερε παππουλάκο μι ……
…Με το καλε να μόλει ο Χριστέ νάμου τσαι ο τσινούρτση χρόνε ..
………… Εμέ Νιούντε Τσακώνικα ……
Εσκοτούτθαει : Ο Παναγιώτη Δημ.
Παπαϊδά απο τον οποίε άγκα τσε το όνουμα , οι αϊθήνε Κώστα τσε Νικόα Τουρλεντέ ( Βούτα )
Ο Γιάννη του Λία Κότσινου τσε αγνοούμενε ένει :
Ο Νιχάλη Του Βατζέλη του Μένη .
Με εψιλοί πφι είγκιαει τςάχουντε δάκρυα , αλλά με νία ιδιαίτερε λάμπψη από περιφάνεια , ο τσείε Νιχάλη (Σαρκίβορα ) αρχινήε ταν ιστορία ση ,δίχως γκανένα κχούμπουμα .
Α μνήμη ση αλέρουτε γιατσί έκει χαρατθέ τα βάθη τα καρδία ση το δικό ση ιστορικό .
Ενάμα το .
Το  υπηρετήκα σα κληρουτέ για  μήνοι .
Το  ενάτθε α επανάσταση του Βενιτζέλου κατά του Τσαλδάρη τσε ερέσμα για άλλε ένα μήνα το στρατέ …..
ΚΑΛΕ ΞΗΜΕΡΟΥΜΑ .
ΝΑ ΕΤΘΕ ΧΑΡΟΥΜΕΝΟΙ ΤΣΕ ΜΕ ΥΓΕΙΑ .
Αμ' τσ'εση σού καημένε , ορα μπάτσε έτθε νιούντε Τσακώνικα !
………….Εμέ Νιούντε Τσακώνικα …………
Τσακώνικα με το Πάνο τσαι τα Μπαρμπαρίνα .
Τσακωνοπαρέα μοι
ΤΣΑΚΩΝΙΚΑ με το Πάνο τσαι τα Μπαρμπαρίνα …
Α ούρα κα παπού πφουρ έσει σάμερε .
Νια χαρά τσα δύου τρομάρε πφι έκει αού τσαι ο άλλε …
Ποίε άλλε εζού ετίου ρωτήκα .
Ε κάκοιε θα νιε πέτσε , ο 'νει γινούμενε ..
Καλε , καλέ εζού με ετίου ο 'νει ερέχα άκρα ..
Σάματσι ένει ερέχου εζού με ετίου !
Ο θα ζάρε σε γκανένα   ;
Τσι ένει έγκεινη ;
Πφου νιε πέτσερε σάματσι εκαταβήκα , χρήσιμε , κρίσιμε κάπφουρ έτρου , επίσημε , ενίου έσει ρωτού ποίε ;
Εκιού νιε πέτσερε ..
Δέσποινα βάλε τα χέρα ντι ,  επέκα τσι επίσημε έσει αού βρε παππού.
Ο ' σει ορού μαθές αφού παντού νι είνει αούντε τσαι νι είνει γράφουντε , του πορίλε τα μαγαζία τα τηλεόραση …
Τσαι τσι θα αλεί έγκεινη , πφου νιε πέτσερε ;…..
Χριστούγεννα θα αλεί νιάτσερε εκιού τσι θα αλεί ….
Τσαι γιατσί ο 'με αούντε νι πλέα Χριστούγεννα ;
Έτρου νι είνει αούντε , έδαρη ένει τα μόδα ….
Επέτσερε τσαι άλλιου ένα , έκεινη τσι ένει ;
Ποίε το ;
Ναι έκεινη τσι ένει γκάνα τσιρνούτση γλύτσισμα ;
Ουουου ….
Γλέγκι ένει βρε παππού ….
Τσαι γιατσί ού νει αούντε νι γλέγκι ;
Καταβήκα ο 'νει τα μόδα…
Ακο να νίνερε…..
Το Χριστουγεννιάτσιχο γλέγκι νιε εμπήκαει ούτε τσαι εζού ένει ξέρου τσί …..Να μη συχωρέρε ο 'μα ξέρου , τσι να αλήου τσαι τσι να μογίου .
Ααα Χριστέ μοι τσαι εκιού άερε τα μερομηνία πφι ενάτθερε έδαρη ;
Δέσποινα μοι εκιού νιε γεννάτσερε τα νιούτθα , ξημερούντα  .
Για  χρόνου έμε γιορτάζουντε τα ξεγεννάματα ντι , τα γέννα του Χριστού γιάκεινη σε έμε αούντε Χριστού…Γεννα .
Έδαρη θα σ' αλήνωμε κάτσι άλλιου ;
Εζού Δέσποινα μοι τσαι Χριστέ μοι τσαι να μην νι έχερε παράπονε ήμαρτον τσιόα , Χριστούγεννα θα σ' αλλήνου …
Ναι έτρου να σ' αλλήνερε γιατσί έτρου νι είνει αούντε το τόπο ντι , μη νι άσερε , άμα νι άτσερε σαν να νι αλήνει κάποιερ άλλε… Ο θα αντιπροσωπέμπτζει ούτε ετίου ούτε το τόπο ντι ..
Ευχαριστού Θεέ μοι … Κάκοιε με καταβαίνου ……
Χρόνου πάσιοι ταν αμέρα υγεία τσαι καοσύνα να φέρει το νεογέννατε σε όλε το κόσμο .
Παππού εγγονέ  του Πάνου Μαρνέρη .
………… ΕΜΕ ΝΙΟΥΝΤΕΤΣΑΚΩΝΙΚΑ ….
—Για Άλε μι σιάτη μι ετελειούκατε του διαγωνισμοί ;
—Ναι παππού τελειούκαμε .
—Εγράβερε κα σιάτη μι πφουρ εζάτσερε ;
Ένι έχου τσαιρέ να ντ'οράου .
—Με 'νι φαγκισκούμενε ότσι εζάκα πρεσιού κα αλλά ποτέ ο σι ξέρου ;
Αφού έμα έχα σβάϊσμα
Βρε παππού ο 'μα έχα μπίτι ούρα να μόλου…
—Ναι σιάτη μι γιάκεινη ο κειρά ντι μπίτι για μπίτι μαθές .
—Φχαριστούα ντι παππού
—Το Θεό να φχαριστήνερε πφι έσι έχα ταν υγεία ντι καμπτζί μι .
—Νι ένι φχαριστούα κάθε αμέρα του προσεφτσαί μι για όα τςαι για ετίου παππού πφι έσι κα τσαι μ'έσι μαθαίνου ένα
Σωρέ πράματα ..
— Να έχερε ταν υγεία ντι καρδία μι να έχερε ταν εφτσή μι να ναθείρε κάτσι το
Ξεχουριστέ τσαι να ποίερε του Αβραάμ τα κά..
—Φχαριστούα τσαι εκιού να έχερε ταν υγεία ντι .
— Εζού σε φαήκα τουρ άντου μι καμπτζί μι εκιού να έσι κα , όσοι τςίχε ένι έχα τσιουφά ντι τόσα καούϊδα να ποίερε.
— Παππού ε παππού!!
— Τσι ένι τςιάχουντα σιάτη μι .
— Ορή Κα
Τσαι 'πέτσερε
Του διτσοί μι τςίχιε γιατσί σ'ετίου είνι οι πλέτεροι φυτθοί ….
— Χαχαχα αμ νι ένι ξέρου , αλλά τσαι εκιού βρε αλώβουτε το τθούμα νι έσα έχα τον απογημό …
— Ντε ένι κειράζα παππού ;
— Ακόνη ο με πέτσερε άμα έσι θέα να ναθείρε Γιατρίνα ;
— Έδαρη ο νι
Έχα
Σκολείε παππού τσαι θα έχουμε όλε το τσαιρέ δικό νάμου ….
……ΚΑΛΕ ΞΗΜΕΡΟΥΜΑ…..
ΤΑ ΚΑΜΠΤΖΙΑ ΤΟΥ ΠΑΝΟΥ
Δέφτερα  του Σετθέμπρη
 .Τσακωνοπαρέα μοι .
Κ Α Μ Π Τ Ζ Ι Α
Τ Ο Υ
Π Α Ν Ο Υ …….
Τα καμπτζιούλια νάμου , τα βαστάρια νάμου , τα αθώα ,τα άκακα τα άςα , τα λαλούϊδα , τα ατελείουτα , τα ακάματα..
Τσι άλιου να αλήου για ένταει τα ανεχκίμητα
Καμπτζία νάμου
Άμα σε κουρά τσαι ακιστάτθαει λίγο παρατάνου τα χρονία πφι επεράτσε ο μποίκα νι για το
Κακό σου .
Επωμίσταει τσαι ένταει
Το ατσέ
Βάρη , το γουμάρι τα συνέχιση τα γρουσέ ,
Μα σε γκάνα ,δύου χρόνου απο πότσουμα
Θα ναϊθεί σύντροφο τσαι κολλέγισα .
Θα χαμογελήνωει χαρετά τσαι περήφανα για τα Τσακώνικο καταγωγή σου , για τα γρούσσα σου γιά ταν ιστορία σου
.Ένει σίγουρε για έγκεινη
Θα αλήνωει ιστορίλε
Τσαι θα χωρατέγκωει αναμεταξύ σου τθα γρούσσα νάμου .
Τσι ευτυχία .
Ο Οδυσσέα επέτσε
Ας οράου καπινέ να μπαήνει από το τζάκι τα τσελή μοι
Τσε ας σκωρεθού .
Ενεί οι γεροντούτεροι με τα σειρά νάμου θε να
Αλήουμε : ας οράμε
Τσαι ας νιάμε
Τα καμπτζούλια του σάμερε να χωρατέγκωει τθα γρούσσα νάμου σε κχάμποσοι χρόνου τσαι ας σκωρεθούμε
Τσαι θα φύτσουμε
Χαρετοί τσαι ξένοιαστοι
Ότσι α γρούσα ένει σε καλοί χέρε
Τσαι ότσι τσε έτεοι με τα σειρά σου θα ποίωει το χρήε σου .
Ένει τσαι πάλι Ευχαριστού όλοι του γονείε , αλλά πιο πρεσιού ένταει τα καμπτζιούλια , (τα εγγονάτζα μοι ) πφι σ' αγκαλιά τσαι μ' αγκαλιάνει ….
Ο Θεό να σ' έχει κα ..
….ΚΑ ΕΒΔΗΜΑ ΤΣΑΙ ΚΑΛΕ ΞΗΜΕΡΟΥΜΑ …
…… Εμέ Νιούντε Τσακώνικα ……..
ΔΕΦΤΕΡΑ  του του Δετσέμπρη  .
Τσακωνοπαρέα μη
Σάμερε είνει τα γενέθλια του Χριστού , νία απο του ατςιτέροι γιορτέ τα ορθοδοξία .
Σαν σάμερε ενάτθε ο βασιλήα του κόσμου , για να ποτσουϊθεί αργούτερα τουρ αμαρκίλε του αντρούπου τσε αδιαμαρτύρητα να οδηγηθεί σε θάνατε , για τα λύτρουση ση
Ενάτθε σε σπήλη Τάσου σε παχνί από άογα .
Ενάτθε τάσου σε παχνί τσε νιε σιονήαει τα χνούτα απο τού βούε .
Ενάτθε τα βηθλεέμ ο υζέ του Θεού ο Σωτήρα του κόσμου .
Ενάτθε τσε ενταντέφτε , όχι σε μααματένιοι κρεββάτθοι μαϊδέ σε πουπουλένια στρούματα Αλλα σε παχνί Τάσου σε σπήλη , ο στσεπάστε με μεταξουτά λεκκοσέντονα αλλά με τα χνούτα απο του βούε πφι είγκιαει αναχαράσουντε ….
Τα σαμερινά εποχή πφου τσε ποίε θα σούσει , θα γλυτούει το δικό νάμου κόσμο ;
Ποίε , ποίε θα σούσει το κόσμο νάμου τον αιώνα του εγκλήματος ,απο τα ναρκωκικά , τα ψευκία , ταν ίντριγκα , τα κοροϊδία , τα κρεψία , τα μπαγαπογκία τσε του σκωτουμοί ;
Να ευτσηθούμε όλοι α γέννα του Χριστού να μακούει τσε να καοσυνέψει του καρδίε τσε του ψιούχε νάμου για να φκειαστεί ένα καλλίτερε κόσμο …..
ΧΡΟΝΟΥ ΠΑΣΙΟΙ ΝΑ ΕΤΘΕ ΚΑ
ΝΑ ΥΠΟΔΕΤΘΟΥΜΕ ΟΛΟΙ ΤΑ ΓΕΝΝΑ ΤΟΥ ΧΡΙΣΤΟΥ ΜΕ ΚΑΩΣΥΝΑ .
Α ΚΙΣΤΗ ΕΝΕΙ Σέφα ταν ελπίδα τσε α ελπίδα ένει καωσυνέγγα τσε ένει μακούκχα του καρδίε νάμου .
Ετρου έμε γινουμένοι ΚΑΛΛΙΤΕΡΟΙ ΑΝΤΡΟΙΠΟΙ .
Οι αητοί του Μαλαιβού με ταν Ελένη Μάνου .
Πολύχρονοι όσοι είνι γιορτάζουντε ..
………… Εμέ Νιούντε Τσακώνικα ………
ΔΕΦΤΕΡΑ  του Μάτζη .
Οι αητοί του Μαλαιβού :
Με ταν
Ελένη Μάνου ..
Τάσου το ατςέ τσίνημα τα Μοραΐτσιχο κλεφτουριά , οι Τσάκωνε
Κρέφτοι τσαι κουρσάροι είνι αντιπροσωπέγκουντε ταν ελέφτερε ψιούχα τσαι καρδία για όλοι του Τσάκωνε πφι απαραμάκαει ελέφτεροι τθα πλάγια τσαι του σινοκορφέ του Μαλαιβού τσαι είνι κιμούντε τα πατρίδα σου .
Αητοί του Μαλαιβού σε βαφκίαει τσαι έτρου απαραμάτσε α ονουμασία …
ΑΝΤΡΙΑ ΤΣΑΚΩΝΗ : Τσάκωνα
(  —  )
ΔΗΝΗΤΡΗ
ΚΑΛΙΟΝΤΖΗ :Σικαινιώτα
(  — )
ΝΙΧΑΛΗ
ΓΚΙΟΡΑ : Γαστενιτσιώτα ( –)
ΠΑΝΟ ΡΕΠΠΑ : Αγιελιδώτα
(– ) Τσαι
ΓΙΩΡΓΑΤΣΗ
ΝΙΧΑΛΑΤΣΗ : Πραστσιώτα
( –)
Το τσαιρέ του πρωτοκρέφτα Ζαχαριά του Μπαρμιτσιώτα
(–)Πρεσά Τσακωνόπουα εδρανήαει κοντά σι τσαι ερέσταει το μεϊντάνι  όπφου νι ίγκιαει αούντε τότθε τσαι πολεμήκαει για να λευτερουϊθεί α Πατρίδα .
Ο πόθε για τα λεφτερία έκι σιντουτέ τάσου του καρδίε σε όλοι τουρ
Έλληνε πφι σκαβουτοί ίγκιαει ζούντε νία τυραγνιστά ζωή .
Τσαι άμα κχάμποσοι πρωτοπόροι τσινήκαει να ετοιμάζωει τον ατςέ ξετθαϊσμό οι ΤΣΑΚΩΝΕ ο'κι δενατέ να απαραμάνει κίσου τσαι να μη θυσιαστούνει
Για τα Πατρίδα .
Αμ τσι άλλιου ο 'νι τυχαίο πφι α επανάσταση ετσινήτσε πρώτα τάσου τα Τσακωνιά του  του Μάτζη  αμέρα μπρούτερα από τα Καλάβρυτα …
…….Ζήτω α Τσακωνιά τσαι ζήτω α Ελλάδα…….
————Εμέ Νιούντε Τσακώνικα —————
ΔΕΦΤΕΡΑ  του Σερικχή  .
Τσακωνοπαρέα μοι.
……( Τα ξεσέλια
Α δέφτερε
Μοι γειτονία ….)
Νία γειτονία με εβδομαδιαία γλέγκια τσαι τραγούϊδια .
Ου 'γκιαει θέντε πρεσσά ,πρεσσά οι ξεσελιώτοι για να ξεφαντούνει .
Ενα άμα έκει ποίου ταν αρχή όλοι τθο
Πούα .
Γεράδε , γριάδε , νέε , νέοι
Τσαι καμπτζία .
Αλλά θα έκει ατσά παράλειψη άμα ο ' αναφερίκχου το τσείε μοι το Λία .
Έκει αιθή τα Μάτη μοι ,
Μιτσή άμα τσαι έκει επεραήε ωτίτιδα τσαι επειδή οι γιατροί τότθε ίγκιαει σπανίζουντε ,
Απαραμάτσε κωφάλαλε.
Έκει ομορθιαίνου τα ξεσέλια με του φωναί σοι , με τα γέλια σοι.
Όα τα καμπτζία νι' έμαει αγαπούντα καθώς τσαι έτενη έκει σέφου απέραντε αγάκη για του μιτσοί θίλοι σοι πφι σε έκει αποκαού πουλέσα .
Ταν ουσία τσαι έτενη έκει απαραματέ καμπτζί σε κορμό ατσούπου ..
Τσαι έτενη έκει ένα πουλέςι….
Τα ξεσέλια , α Μπαρμπίτσα του Τερού όπφου Νιε έμαει αποκαούντε ,
Ο τόπο του σαματά , τα φασαρία ο τόπο πφι α ζωή έκει αρίκχα άλλοι διαστάσε σάμερε ένει ένα
Νεκροταφείε , ένα τόπο νεκρέ από όα τα παρατάνου.
Ίσως τσαι να αρίτσει νία ανάσα ,ίσως να ξαποσταίνει , αλλά ίσως τσαι να κουράστε , ίσως ένει πενθούα ίσως ποτέ να μη ξεφαντούει πάλι … Εβάκα απαρηγόρητα καθώς νιε επισκέμα .
Α τσέα είνει γκρενιστά , μπαράκα ένει ο πόρε
Περαήα πρεσσά
Βιούματα
, Σε έτενη τον χώρε .
Κα εβδημά τσαι όμορφο Δέφτερα
Διάλογο α σωφερίνα.
Διάλογο  : Α Σωφερίνα : του Πάνου Μαρνέρη .
Τσι έσι ποία Παναγιώτση ;
Α ούρα κα Λίαενα
Σάμερε ένι διαμάγκι αμέρα ….
Ναι … Δόξα νάχει τ' όνουμα σι , ούτε
Φύλη ο 'νι ταρασούμενε
Για κια δούτσερε σάμερε ;
Να ορή κακότθο πφου να ντι νι αλήου έδαρη …
Όπφουρ έσι πορούα , ο 'νι ανάτζη να ν'αλήερε τσαι τα 'κογενειακά
Ντι γειτόνισα τσαι θιλενάδα ….
Να αποφασία να ζάου να μάθου σωφερίνα ….
Βρε βρε βρε!!!
Βρε Λίαινα θα ζάρε μα ταν Έωνη να μάθερε …
Ναι Παναγιώτση νι άγκα απόφαση ….
Χαλάλι ντι βρε γειτόνισα , να έγκουμε τσαι γκανία βόλτα μαθές …
Κάτσα βρε θιλενάδα , ακόνη ο τσινήκα ..
Βρε εζού ντ'ενι ξέρα ετίου άμα τσαι βάλερε κάτσι τον εμαλέ ντι
Ο πρόκετε να μπαεί
Αλήϊθα ένι έντανη , αλλά για να 'ράμε ..
Ο 'νι τσαι γκανιά κορασά ..
Βρε ο 'νι φοζουμένα ντι ετίου , νι έν αούα α περδικούλα ντι !!!…
Θα δενάτσει Παναγιώτση θα'ραθούμε αργούτερα να ντι αλήου νέα .
Α ούρα κα , με το καλέ θιλενάδα
, Να οράου ετίου πρώτα τσαι απέ μπορεί να ντι ποίου τσαι παρέα …….
ΑΓΑΚΗ ΤΣΑΙ ΥΓΕΙΑ ..
Ο όνε τσαι α αιγίδα …… ΑΙΣΩΠΟ …
Κάκοιε έκει ταγίχου τον όνε σοι τσαι ταν αιγίδα σοι .
Α αιγίδα εφτονέτσε τον Όνε διότσι το αφεγκικό Νιε έκει δείντα πλέκιεριου φαΐ
Τσαι περιπαίζα νοι , νιε οργηνεύε…
Ορή τα βάσανα ντοι ου 'νει έχουντα τελειωμό ,
Κάθε αμέρα έσει έγκου τσαι παρίου
Καταποτσουτέ .
Για να γλυτούερε από ένταει τα βάσανα προφαγκίσου ότσι ντι ένει κιάνα ντρέα τσαι τσαπρούσου τάσου τα γούρνα ..
Ο όνε ενιάτσε τουρ οργήνιε τα γιδέ τσαι όρπα πφι εζάτσε να τσαπρουϊθεί ,ελιουτςιάτζε τσαι ετσιτάε τάσου τα γούρνα , τσαι εντούτσε πρεσιού
Τότθε το αφεγκικό σοι εκαλέτσε το χκηνίατρε να γιατρέψει τον όνε .
Ο χκηνίατρε λοιπόν οργηνεύε το αφεγκικό να ποκίσει τον όνε με ζουμί από πλεμόνι γιδέ τσαι έτρου ο όνε άκει να γιατρευτεί .
Έτρου λοιπόν εθήκαι ταν αιγίδα για να γιατρέψουει τον Όνε
Α διδαχή : Όκοιε ένει σκεγκούμενε με δόλε για κάποιε άλλε ένει σκάφου τα δικά σοι γούρνα το δικό σοι χαμό ….
Τον
Άλλε μη φθονήνερε παρά
Να νι αγαπήνερε
Τα γρούσσα τα Τσακώνικο αβέρτα να νιλήνερε ….
……ΚΑΛΕ ΞΗΜΕΡΟΥΜΑ ΤΣΑ ΜΕ ΥΓΕΙΑ ….
Κοινοποιήστε νη μου ένει παρακαού έντανη τα παράκληση .
Ευχαριστού πρεσιού .
ΔΕΦΤΕΡΑ  του Φλεβάρη  .
ΤΣΑΚΩΝΟΠΑΡΕΑ μη .
Το σαμερινέ ο 'νει παράπονε ένει κάτσι σαν παράκληση , κάτσι σαν να ντίνου τα κχαμπάνα σε έγκεινη πφι ένει αργοπαρείντα.
Τα κχαμπάνα τα διχόνοια , τα κχαμπάνα τα αυτοκαταστροφή
Α γρούσα νάμου ένει πφι ένει περούα δύσκοα.
Όνει ανάτζη να ξερίχουμε κοτρόνε τσε στούμποι τθα προσπάϊθα .
Όταν επρωτοτσινήκα δια μέσου του  έντανη τα προσπάϊθα , εκαλέκα όλοι νιούμου τσε Εμού πφι σ' έτθε ξέρουντε τσε Εμού πφι ο 'τθε ξέρουντε ση να συμμετάσχετε .Τσε ειλικρινά τάσου από τα καρδία μη ένει Ευχαριστού όλοι νιούμου γιατσί απογήτθατε τσε απογήτθατε θετικά .
Πρεσσοί απογήτθατε πρεσσοί ακολουθήκατε .
Από τότθε τσε σε καθημερινά βάση Εμέ Νιούντε Τσακώνικα ΣΕ ΟΑ ΤΑ ΑΝΤΑΜΟΥΜΑΤΑ ΝΑΜΟΥ
ΣΕ ΟΑ … Τσε κανία τσε γκανένα ο προσβαλήκαμε … Πάρα μόνιου σε δούκαμε συχαρηκήρια τσε παινεψίλε .
Άλλοι σε ΕΜΕ ΝΙΟΥΝΤΕ μέτρια , άλλοι κα , άλλοι τέλεια , άλλοι όχι τσε τόσιου κα , άλλοι έμε πρωτάρηδε , άλλοι έμε θέντε να ση μάθουμε .
Α προσπάϊθα ένει έξ ίσου αξιέπαινε , τσε πλέκιεριου μάλιστα σε έτανη ή έτενη πφι είνει παλαίγκα -ου δειλά, δειλά
Να αρθρούει δύου κουβέντε .
Θιλενάδε τσε θίλοι α γρούσα ένει ανήκα σε όλοι .
Σε όλοι .
Σταμακήστε τα κοτροαναιμούματα ..
ΚΑΛΕ ΞΗΜΕΡΟΥΜΑ ..
Ταχία α συνέχεια …
……..Εμέ Νιούντε Τσακώνικα … .
Δέφτερα  Αγούστου  …
Α ΤΣΑΚΩΝΟΠΑΡΕΑ ΜΕ ΤΟΥ ΝΕΟΙ .
Τσι εφαήτσερε
Ακόνη ο ξημερούτσε
Ε τσαι , τσαι τσι άμα ο ξημερούτσε
Τςού έσει τα σύνταχα
Από κανία βοά ένει τςού
Να τςούνερε τα σύνταχα
Κα για να ντι
Κχοντούτσει
'Σει αού μοι από πότε εκιού ενάτθερε γιατρέ
Ο 'νει γιατρέ αλλά όλοι νι είνει αούντε
Κό να ντοι μόλει ποίερ είνει όλοι
Ααα εκιού έσει κχράντου όνε
Έα , έα , μην αβράχησιου
Κάτσι εν' πρέπουντα
Να φάρε , του πορίλε θ' αραμάρε
Τα γρούσσα θάχερε κατσητέ
Τσαι θα ντι ερέσωει τσερέ
Καλε ξημέρουμα σε όλοι νάμου θιλενάδε τσαι θίλοι
Δέφτερα  του Αμάη  .
: Ο Γιατρέ
Τσαι ο άρρωστε :
Διαστσευή : από τον Πάνο Μαρνέρη .
Ένα γιατρέ έκι έχου τα βλέψη σι για πρεσσέ τσαιρέ
Ένα άρρωστε.
Ύστερα από κχάμποσε τσαιρέ ο άρρωστε εσκωρέτθε .
Ο γιατρέ εζάτσε κοντά το τσιβούρι σι τσαι επέτσε :
Έντενη ο άντρωπο άμα ο 'κι κίνου τσαι έκι ποίου κλύσματα για να καθαρίζει άκια να ζήνει ακόνη .
Ένα άλλε άντρωπο πφι νι ενιάτσε
Αβήτσε τον όγο τσαι νιε πέτσε .
Θίλε μι , ο 'νι ωφεούντα σε τσίπτα έδαρη πλέα πάρα έκι πρέπουντα να νι οργηνέμπτζερε τότθε πφι έκι πορού να ντι νιάει τσαι να ποι τουρ οργήνιε ντι έργο .
Διδαχή : Ένι
Πρέπουντα να
Βοηθήνουμε τσαι να οργηνέγκουμε τουρ άλλοι , τότθε πφι είνι έχουντε ταν ανάτζη τσαι να μη ποίνουμε τον έξυπνε άμα τσαι ό'νι υπάρχα ολπίδα …
Όκια έν' ανάτζη θίλοι μι
Έν'
Πρέπουντα να βοηθήνουμε
Τσαι ανάτζη
Να μ' εκαούα έδαρη τα γρούσσα να νιλήνουμε ..
…Με το καλέ α ξημερουθούμε όλοι νάμου …….
…………..Εμέ Νιούντε Τσακώνικα ………….
Ενα Ατςέ , ένα πάσιου ατςέ ΕΥΧΑΡΙΣΤΟΥ.
Με εσυγκινήατε αφάνταστα ταν ατσιπέρη τα γιορτά νάμου.
Αφήκα να περάνει δύου αμέρε για να νη μου απολήου τον ευχαριστήριε χαιρεκισμό μη .
Όλοι εκάνατε οράκατε , Ενιάκατε τσε σίγουρα εμπαλήκατε τα συμπεράσματα νιούμου .
Εμπήκαμε το καλλίτερε πφι έμαει πορούντε , με το λίγο χρόνε πφι έμαει έχουντε του χέρε νάμου .
Υπόσκεση του χρόνου θα ένει ακόνη καλλίτερε ..
Έξ άλλου έντενη ο χορέ ο 'κεί για συμπεράσματα .
Έντενη ο χορέ
Ο 'κει τσίπτα παρατάνου , απο νία υπενθύμιση , από νια τονωκικά ένεση τα προσπάϊθα νάμου , νία σφραγίδα ταν απόφαση νάμου , ένα ανανέουμα ένα σκούντημα για να να μου θυνήχει ταν υποχρέωση νάμου .
Να μη ξεχένουμε το καθήκον νάμου , τσε ιδιαίτερα τα καμπτζία νάμου .
Έντεοι θα είνει οι συνεχισταί , σε έντεοι θα παραδούμε τα σκυτάλη .
Τσε πάλι ένα ατςέ ευχαριστού σε όλοι νιούμου τσε τθο κάθε ένα χουριστά , τάσου απο τα καρδία μη .
Ούτε πφε θα προσπαθείου να απαντίου τθο κάθε ένα χουριστά γιατσί ο θα τελειού ούτε σε δύου αμέρε ..
Καλε νιούμου ξημέρουμα τσε κα εβδημά .
Δέφτερα  του Αμάη .
…………..Εμέ Νιούντε Τσακώνικα ……..
Σάμερε έκει νία όμορφο αμέρα για το Τερέ .Σάμερε το Τερέ εδρανήαει μιτσοί
Τσαι ατσοί .
Ετσινήκαει από το θεατράτσι τσαι τελειούκαει το θεατράτσι .
Νιε
Οργανούτσε ο Δηνήτρη ο Λαλουδάτση με το Γιώργο Αλεξάντρου .
Συγχαρητήρια τσαι του δύου .
Επίσης πρεσά συγχαρητήρια τσαι τουρ αθλητέ .
Έντανη α αμέρα λοιπόν ένει ανήκα
Τθο τόπο νάμου με ταν ονουμασία Τ
Το οποίε με τα σειρά σοι
Αφιερούτθε τθα μνήμη του κακμπτζίου μη .
Τα μνήμη του υζού μη πφι εφύτζε από τα ζωή  του Σετθέμπρη .
Ένει αμογού ότσι με ένει λειπεφτέ πρεσιού τσαι τθα
Μνήμη ση ο Δηνήτρη με το Γιώργο μ' εμπήκαει έγκεινη το δώρε τσαι με
Με εκιμήκαει ,
Με το να νη
Αφιερούνει τθο Γιώργο μη,
Αφού Νιε ονομακίαει τσαι εβαλήκαει
Το όνουμα ση .{   .
}Ευχαριστού πρεσιού .
Συγκινητέ σάμερε λοιπόν
Κατσάκα τθο καφε λιμάνι να
Οράου τσαι να καμαρού τουρ αθληταί
Κάποιε με επλησιάε τσαι με επέτσε .
Πάνο εχάτσερε τον υζέ ντη τσαί ένει κρίμα ατσέ αλλά για Όρα ,
Για ξείκα πόσα καμπτζία ντη είνει αγαπούντα τσαι είνει δρανήντουντα τθο όνουμά ση ;
Ο νει γκιστίου ότσι νιε απαντήκα .
Θα νη απαντίου έδαρη …..Πρεσσά ……..
Αλλά τσαι πάλι με λείπου …..
…………….Εμέ Νιούντε Τσακώνικα …….
Νιά βοά ένα λιοντάρι έκει μπαητέ περίπατε
Με ένα άτσωπο .
Ο κάθε ένα από του δύου σου έκει αού παινεψιάρικα όγια για τόν εαυτέ σι .
Οπά πφι ίγκιαει έγκουντε ανταμούκαει νία μαρμάρινε
Πάκα πφι έκει δενάχα ένα άτσωπο να πρίντει
Ένα λιοντάρι .
Τότθε ο άτσωπο εγιουρήε προς τα μερία του λιονταρίου τσαι νι επέτσε : Ορούντα έσει πόσιου καλλιτέροι έμε από σεμού .
Το λιοντάρι χαμογιάτσε τσαι απογήτθε .
Άμα τα λιοντάρια ίγκιαει νιουρίζουντα να φκειάξωει αγάλματα τότθε άκει να οράρε ως πόσα λιοντάρια άκει να πρίντωει ατσοίποι
Από το μύθο έμε μαθέντε ότσι : Πρεσσοί αντροίποι είνει ποίντε του γενναίοι τσαι τα παλληκάρια αλλά τα πράμματα άβα είνει δενάχουντα .
Το κάργα να μη ποίνερε , άφε του παινεψίλε
Τα έταοι πφι εμπήκα εζού
Τσαι ετσιτάπα αηδίλε
Καλε ξημέρουμα νιλήνετε τα γρούσα νάμου
Τσακώνιτσοι παρποιμίε : ταρ Ελένη Μάνου .
Τσακώνιτσοι παροιμίε ταρ Ελένη Μάνου
Στερνέστερνάστερνέ ύστεροςηο, τελευταίοςαο
Χατέχατάχατέ χαμένοςηο και χαλασμένοςηο
Όκιαόπου………..
Όρπα και οπά εκεί………….
Θιού φιλάω……..
Να θιλήου να φιλήσω………
Άριτσε παίρνε………….
Ένι φχαριστού ευχαριστώ……..
Θα γύρουθα γυρίσω…… Θα γύρωι θα γυρίσουν………..
Στερνέ μι λογισμό, να ντ'έμα έχου μπρού.
Άστσεφτε ο νου, χατέ ο κόπο.
Όκια οι πρεσσοί, όρπα τσαί ο κειρασμό.
Ούγοιε ένι θέου να θιλεί, ένι ερέχου το μάγουλε.
Ευτσή γονία άριτσε τσαί έχεια μη κουνήντερε.
Ο όγο ντι μ'ένι φχαριστού τσαί το σομό ντι φάε νι.
Ο κάλκικο παρά τσαί ο ψεύκικο όγο τθο νοικοτσούρη θα γύρωι.
Με το καλέ να ξημερουθούμε ταχία, υγεία σε όλε τον κόσμο.
ΤΣΑΚΩΝΟΠΑΡΕΑ ΜΗ
ΤΟ ΜΟΥΑΡΙ ΝΑΜΟΥ Ο  ΑΜΕΡΙΚΑΝΟ
Διαστσευή τσε γραφτε τα ΤΣΑΚΩΝΙΚΑ
Αν τσε είνει περατοί  χρόνου απο τότθε πάντα ένει θυμούμενε το μουάρι νάμου τον Αμερικάνο.
Νιε αραμάτσε έγκεινη το όνουμα γιατσι νιε εμπήτσε νάμου δώρε , ένα τσείε τα Μάτη μη απο ταν ΑΜΕΡΙΤΣΗ .
Γιώργο Καμπύση έκει το όνουμά ση .
Έγκεινη το δώρε πφι να μου εμπήτσε έκει για σενεί ατςέ γεγονός .
Δύσκοα να αγοράσερε μουάρι , όνε τσε ακόνη πιο δύσκολε ένα άγο έτεοι του χρόνου.
Άλλιου ένα μουάρι έκει έχου απολητέ ο ξενιτευτέ τσείε τθον ανηψιέ ση Σταμάκη Γ.
Λάτση τον οποίε νη είγκιαει έχουντε παρτέ αιχμάλωτε οι Γερμανοί , όπφου τσε ταν Αφέγκη μη ….
ΜΕ ΑΓΑΚΗ ΤΣΑΚΩΝΟΠΑΡΕΑ ΜΗ …
Έκένη τσαι Πάνο το Χριστού : ταρ Ελένη Μάνου .
Α ΤΣΑΚΩΝΟΠΑΡΕΑ
Ελένη τσαί Πάνο  ταρ Ελένη Μάνου
Εα Πάνο ότσι εβαλήκα το μπζίτσι τθα χόβολη, έα να κίομε το καφούτσι νάμου!!!
Βρε Πάνο, ό παζία ντι νια νυρωιδία;;;
Ναι, βρε Ελένη, σα νύγδαλε καβουρκιστέ, κανέα, πορτοκάλι, μ'εκατσούτσε το σιούκχο!!!
Εζού καλέ εσιά του βασιοκολιούρε, έδαρι ότσι σ'εμπαλήκα από το φούρνε…
Ααα γεία τθου χέρι ντι Λενιώ μι, τσαί του χρόνου να έσι κα να ματασιάξερε, ογί, να βάλερε
Μπόλικο μέλι απανούσε μη νι τσιγγουνέμπζισιου!!!
Έννοια ντι, θα βάλου, μ'ενέτζε ο κουμπάρε, μπεσκέσι ένα μέλι θυμαζίσιε από το Μέανε…
Για νηλία κάπερ ένι ντίου τον πόρε…
Οουυυ τα καμπζία για τον Άγιε Βασίλη θα είνι, μ'ελεούκαϊ ακόνη ο 'κχράε α 'μέρα…
Τς' ες' αούα βρε Λενιώ, καμπζία είνι μαθέ, άφε σι έδαρι πφ'ούνι έχουντα έγνοιε, νάκια έμα τσαί εζού καμπζί θάκια έγγου ν'αλήου τσαί εζού τον Άγιε Βασίλη, να μαζού παράδε…
Τσί μ'εθυνίερε έδαρι.
Εζάκα νιά βοά σε νια αρχογκίσσα τσαί μ'εδούτσε ένα γλυκό αλλιώτσιχο, όμα ξέρα τσί έκι, ν'άγκα να νι μεζατθού με τ'αφούτσια μι…
Εζού τσί ν'αλήου βρε πφη μ'εδούκαϊ ένα κρέμμου!!!
Τσαί ν'άντζερε;;;;;
Μωναί τσί να ποίου, ένα κρέμμου ο ένα, δύου αβουγά ο άλλε ν'εγιομήκα το κοϊθινάτσι μι, αδειανέ νιά βοά ό γύρκα κίσου…
Έδαρι πλέα, σ'εξεχάκαμε όα ένταϊ, έδαρι είνι έγγουντα για το παρούτςι.
Χάγγε πλέα να σι δίερε καζούλια, γάστενα, μουστόκιτθα νή γκάνα ζοβγάζι αβουγά.
Θα ντ'άρωι για αποπαρτέ…
Κα χρονία σε όλε τον κόσμο, υγεία, καοτυχία τσαί καοτσαιζία νά έχομε…
……Εμέ Νιούντε Τσακώνικα…..
Πρεσοί βολέ εκχαρά από τα Τσακωνοπαρέα να τσοινοποιεί διάφορα βιντεάτζα .
Έγκεινη το βιντεάτσι έτθε υποχρεουτοί να νι Τσοινοποιήετε .
Ευχαριστού νιούμου όλοι .
………… Εμέ Νιούντε Τσακώνικα …..
ΔΕΦΤΕΡΑ  του Οχτώμπρη  ..
Κα Δέφτερα τσαι κα εβδημά …
Τσι να πρωτοαλήου , από κια να τσινήου τσαι κια να σταμακίσου.
Ό 'νει έχου όγια για να δενάτσου το πόσιου τέλεια επεραήαμε τθα
Γαστένιτσα ….
Θα τσινήου από το να
Συγχαρού , εζού
Όα α Τσακωνοπαρέα τσαι ο αϊθή
Σύλλογο με το χορευκικό σοι Απόλλωνα
, Όλοι , μα όλοι του Γαστενιτσιώτοι για ταν όμορφο νιούμου γιορτά .
Το ποιό όμορφο τσαι καθαρέ χωριουδάτσι τα Ελλάδα
Μπράβο τσαι πρεσσά συγχαρητήρια ..
Έκει κιμή
Νάμου να μόλουμε τα Γαστένιτσα
Να τραγουδίουμε , να χορέψουμε τσαι να παρουσιάσουμε
Τσακώνικα
Σκετσάτζα για να στιουθεί α προσπάϊθα τθο
Να αναστάνουμε τα γρούσα νάμου .
Τα ποιό σονιστά τσαι αληιθινά ( Ευχαριστούντε )τθο σύλλογο τα Γαστένιτσα .
Α φιλοξενία νιούμου άκιατθε .
Όλοι μα όλοι περαήαμε τέλεια τσαι να μου εφαγκήστε σάματσι έμαει τα τσέα νάμου .
Απλέρουτε
Τσαι άκιατθε , το τάσου από τα καρδία νιούμου καοσώρισμα ..
Ένα
Ατσέ τσαι τεράστιε : ….Ε Υ Χ Α Ρ Ι Σ Τ Ο Υ Ν Τ Ε ….
Θα ευχαριστήου ιδιαίτερα τα τσυρά τσαι αρχόγκισα Γαστενιώτση
Βγενού Χαρμαντά τσαι τον κολλέγα άρχοντα Γαστενιώτα
Σωκήρη Στενιώτα .
……..Ε Υ Χ Α Ρ Ι Σ Τ Ο Υ Ν Τ Ε
Π Α Σ Ι Ο Υ …….Από
Τουρ αιθηνοπατριώτε νιούμου Τσάκωνε Τεριώτοι …
Καλε ξημέρουμα τθου Τσάκωνε τσαι σε όλε το κόσμο
Δέφτερα  τουΣετθέμπρη .
Το τσύμα , ο βράχοι τσαι α γρούσσα .
Του Πάνου Μαρνέρη .
Το τσύμα , ο βράχο τσαι α γρούσσα   .
Μουντέ
Κάτσι εφαινούμενε , απ' ταν ατζά στερία
Παρείντα εδενάχουντα , ογή ατζά μερία .
Α Θάασσα ανάστατε , το τσύμα ανταριάε
Τσαι από το βράχο ογή ατζά , πέρασμα εκχαράε .
Βράχο λίγο για μέριατσε , τάσου ντοι μη περάου
Ντι ξεςιντού ολάτσερε , τα σωϊθικα ντοι φάου .
Κόκιασε τσύμα κόκιασε εζού όρεγη θ' αραμάου .
Το πόστο μοι το τόπο μοι εζού θα σι κιμάου..
Τότθε το τσύμα αγριευτέ εντούτσε ξαναντούτσε ,
Μα ο βράχο όρπα ατάραχο , το τσύμα ετριτούτσε …
Θιλενάδε τσαι θίλοι καλε ξημέρουμα τσαι με υγεία ….
ΚΑ ΔΕΦΤΕΡΑ ΤΣΕ ΚΑ ΕΒΔΗΜΑ ( α κατάληψη )
Σε έντενη το παράξενε τσε αλλόκοτε κόσμο οα ένει πορούντα να ναθούνει , κα ούρα σαν έγκεινη πφι ενάτθε ταν ατσιπέρη τθο παληέ σκολείε του Τερού .
Για πρεσοί χρόνου έδαρη ένει αραμούντα κλειστέ , ένει τσιτατθέ σε ύπρε !
Ήρεμο τσε γαλήνιε
Τσε α μόνε ση συντροϊθία οι περατοί ση δόξε τσε μεγαλεία …
Εταράνει τον ύπρε ση οι συνταχινοί φωνέ , α πρεσά αντάρα τσε οι πρωτάκουστοι διαμαρτυρίε τσε παράπονα .
Εκει γινούμενε τα κακομοίρα του Κουτρούλη ο γάμο …..
Τάχα τσι να έκει νατέ ;
Ποίερ είγκιαει ποίντε έντανη τα συγκέντρωση ;;;;;;
ΝΙΛΗΝΕΤΕ ΤΣΑΚΩΝΙΚΑ .
ΕΜΕ ΠΕΡΗΦΑΝΟΙ ΓΙΑΤΣΙ ;
ΕΜΕ ΑΠΟ ΤΑ ΤΣΑΚΩΝΙΑ ΤΣΕ ;
Δέφτερα  του Δετσέμπρη
Τσακώνικα με το Πάνο .
Το Μουάρι του Παπάγιωργα  .
Λίγο μπρι σκωρεθεί με δούτσε ένα γραφτέ από το μερολόγιε σοι
Μαζύ με το γραφτέ
Νία φωτογραφία τα Αγία Βαρβάρα
Ένει αναφαιρίκχου
Νία ατςιά πολυμπρία πφι ενάτθε το
Τσέρφο το  , τθαν Αγία Βαρβάρα τσαι τθο μουάρι του Παπάγιωργα .
Είνει περατοί από τότθε  χρόνου τσαι
Πρεσιού λίγοι γεράδε
Είνει θυμουμένοι τα πολυμπρία του Τσέρφου τσαι το θάμα πφι ενάτθε
Με το μουάρι του Παπάγιωργα …
Ένει πρέπουντα όμως να αφήμε το
Το τσείε Νικόα (Δέπη ) να να μου νι παρουσιάσει ο ιίδε με το δικό σοι τρόπο .
Τα συνέχεια λοιπόν θα ποίουμε κάτσι τελείως διαφορεκικό από το συνηθιστέ .
Θα αντιγράψουμε ακριβώς τα όγια του τσείου
Νικόα (Δέπη)
Τσαι ακατούσε θα ποίουμε ταν ερμηνεία τα ΤΣΑΚΩΝΙΚΑ Έτρου
Το γραφτέ θα απαραμάι γνήσιε τσαι όπφουρ εγράφτε από τον ιίδε
Ακριβώς .
………..Καλε ξημέρουμα με μπόλικο αγάκη …………
Δέφτερα  του .Ιούνη .
Κούϊθε
Κοψόημερε
Κράκα
Κουφότσαιρε
Έγκεινη το κάρυ ένι κούϊθε
Νι ένι τςίντου έντενη τον άντρωπο ο 'νι έχου τσίπτα τάσου σι , ένι κούϊθε
Ο 'τθε αούντε μι τσι κουφόβραση ένι έντανη ;
Βρε ταν απότσια έμε τσαι ο ιδρούτα ένι έγκου ποταμό ααα ο'νι υποφερκχούμενε έντενη ο τσαιρέ
Έα ογή βρε κοψόημερε τσι νιε μποίτσερε τα κράκα ;
Ο 'τθε αούντε μι τσι κουφότσαιρε ένι έντενη ;
Βρε ό'σι ορού το σούκχο ντι
Ό 'νι σούντα πφι ένι κουφότσαιρε ένι ποία τσαι αναθεμακιστά κουφόβραση ο 'σι έχου κια να σταθείρε
Καλέ ξημέρουμα , αγάκη σε όλε το κόσμο ..
Του Απρίλη.
Α ΤΣΑΚΩΝΟΠΑΡΕΑ με του νέοι
Ο 'σει κιούφου ( αρσενικό )
Ο 'σει κιούφα ( θηλυκό )
Ο 'σει κιούφουντα (ουδέτερο )
Θα ζάρε για ύπρε ;
Ο 'νει έγκου
Ένει έγκου
Θα ζάου
Ο 'νει πορού να κχοντού τούρ
Εψιλοί μη ανοιτθοί
ΑΝΑΣΤΑΣΗ ΤΑ ΓΡΟΥΣΑ ΝΑΜΟΥ
Τσακωνοπαρέα με του νέοι .
Δέφτερα  του Αωνάρη
Το Αμόγητε  το Αμολόγητο .
Βού έσει ;
Κλαίς ;
Μα γιατσί ;
Τσι επαθήτσερε ;
Εζού τσίπτα
Αφού τσίπτα ο παθήτσερε
Γιατσί έσει βού ;
Εκιού κια έσει ζού ;
Κια ένει ζού,
Όρεγη δίπα ντοι ένει , μπα σε καλέ ντοι …
Έσει ;
Τόσιου κακό ενάτθε μαθές !
Έγκεινη το κακό ο 'νει αμογηκχούμενε …
Γιάγκεινη ένει χωλήου τσαι ένει σεκλεκισκούμενε για όλοι έτεοι
Του ψιούχε πφι εχάτθαει , τουρ αντροίποι πφι εδάκαει ζωντανοί
Οι αντροίπο μαρτυρήκαει , σκούρμο
Όλοι ενάτθαι
Το Μάτι επφατζικούτθαι τσαι ζωντανοί εδάκαι
Τσι να αλήου τσαι τσι να αμογήου …
Δέφτερα  του Σετθέμπρη : Μάτη υζέ  : ταρ Ελένη Μάνου .
Δέφτερα  του Σετθέμπρη  .
Μάτη τσαι υζέ  ταρ Ελένη Μάνου .
—Μά, ε μά, κιά έσι;
—Όρεγι ένι όρκο μι, τς' ενάτθε;
—Τσίπτα, τσί να ναϊθεί, επεράκα από τα τσεία Τζελίνα τσαί μ'επέτσε να ντ'αλήου ότσι ταχία θα δάει το φούρνε.
—Ε, θα κιάσου το προζύνι τ'αργά.
—Μη ξεχάρε το τάμα πφη μ'ετάτθερε!!!
—Όχι βρε, ασύφταστε, εζού να χάου χατήρι τον ίσε μι ψιλέ!
—Να φκιάσερε δύου ταβούτσια, το ένα να ν'άρου για τον παππού πφη ν'ένι μαχούμενε!!!
—Έννοια ντι, ό θα ντ'απολύου με αδειανοί του χέρε.
Εκιού ν'άντζερε τον κολοκοτρώνη;
—Μάτη μι, μην εζουρλίστερε, μην επαλαβούτσερε, ποίε Κολοκοτρώνη μ'έσ' αούα!!!
—Κολοκοτρώνη, όρκο μι, έμε αούντε ένα είδος σουγιά με ξούλινε χερούλι τσαί γυρτά κάμα.
—Μ'επέτσε ο παππού θα ζάμε αντάμα τθου Σιώρρα το μαγαζί τσαί εκιού με του παρόλε ντι μ'αλικογκίερε.
—Χάγγε, φύτσε να συγυριστού τσαι εζού!!!
Καλε ξημέρουμα σε όλοι νάμου , με μπόλικο υγεία …
Δέφτερα  του Δετσέμπρη ….
Τα κάλαντα τ' ΑΓΙΕ Βασίλη με τα μιτσιούλικα
Πρώτε του μήνα τσαι πρωτοχρονία
Ψεά μι δεντρικολιβανία
Τσαι κα —τσαι κα πρώτε του χρόνου
Άγιε με —
Άγιε με τουρ
Άγιοι θρόνου
Πρωτομπαήτσε ο Χριστέ
Πνευμακικό τσαι αγιαστέ
Τά γης — τά γης για να τςαχίτσει
Ένει για να — να ναμού καοκαρδίσει
Άγιε Βασίλη ένει παρίου
Καούϊδα να μου ένει δίου
Από — από τα Τσαισαρία
Εκιού έσει αρχό— έσει αρχόγκισα τσυρία
Έν' ίκχου εικόνα τσαι χαρκί
Άγιε Βασίλη δωρηκή
Χαρκί — χαρκί τσαι κααμάρι
Οράτε μι — μι το παλληκάρι
Τό κααμάρι έκει γράφουντα
Τσαι μπίτι ο ' κει πάφουντα
Γράφου — γράφουντα το κογκύλι
Άγιε να — Άγιε νάμου τσυρ Βασίλη
Θίλενάδε τσα θίλοι κα πρωτοχρονία
Τσαι καλε χρόνε .
Διάλογο:
Ιντερνέτ : του Πάνου Μαρνέρη .
Σιούλα
ΕΕ Σιούλα
Τσι Επαθήτσερε Γιαννού …
Κια έσι τσαι ό'σι ορουμένα Χριστσιανά ;
Σ ) Κια να ζάου πφι να κατςοποήτσου ..
Ως πόσα κομμάκια να ναθού πλέα .
Ήμαρτον
Θέ μι .
Γ ) Ααα τσι κουβέντε είνι έντεοι πφι έσι αούα ;
Σ ) Τσι να αλήου βρε Γιαννού
Ένι έχα πφι ένι έχα τα δικά μι μ'έσι ποτσουκχουμένα τσαι εκιού
Πανωγώνι .
Γ ) Εζού εκακοβαλήκα πφι ο οράκα ντι
Α μαργουτά ,
Μην ερέσου τσαι τον εμπιά μι .
Σ) Αφού καψο Γιαννού έσι αρακαλίζα σάματσι ντε κιάτσε
Γκανένα
Από το καρύτσαλε , τσι έσι θέα ;
Γ ) Τσι να θέλου τσίπτα , σάπφου με μποίτσερε
Σ ) Έα έα ντε χάκαμε τα μόστρα ντι
Καημένα …
Γ ) Βρε ούτε κούε να έμα …
Σ ) Μακάρι να έμαει σα του κούνοι…..
Γ ) Για έντεοι ένι α ζωή σάμερε…..Σιούλα
Σ ) καλε , αλλά τσι έσα θέα .
Γ ) Ο 'μα θέα τσίπτα , να οράου τσι έσι ποία τσαι άμα έσι είχα ιντερνέτι
Σ ) Τσι επέτσερε
Μαραφέτι ;
Καλά ο 'σι ντρεπουμένα ;
Γ ) Ιντερνέτι βρε πφι να μαργουθήρε …..
ΚΑΛΕ
ΞΗΜΕΡΟΥΜΑ
ΜΕ ΥΓΕΙΑ ………….
Εμέ Νιούντε Τσακώνικα ……………….
……… Εμέ Νιούντε Τσακώνικα ……….
ΔΕΦΤΕΡΑ  του Δετσέβρη  Τσακωνοπαρέα μη .
Το τέλη τα ιστορία νάμου τσε α αρχή τα τσαινουρτσία εβδημά .
Κα νάμου εβδημά λοιπόν .
Ταν άβα βοά α γίδα ντη εφαήτσε τα κορφά απο το Δεντρικούλι .
Όλιου τσε κάτσι έκει θα ερέσει για να ταράτςει τσε να ανακατούει τα ησυχία τα γειτονία .
Μπρί θα οράρε το γείτονα τζε ύστερα τον ήλιε : .
Έντενη έκει ο όγο πφι έκει κχοντουκχουνένα δεητά α γειτονία ,
Σάμερε α γειτονία ο 'νει το ιίδε .
Ένει ξεθωριαστά ένει αφιλόξενε .
Ο 'νει εγκάρδιε τσε σονιστά όπφου του παλαιοί χρόνου .
Ε άνει οι τσαιροί , άνει τσε οι γειτονίλε , όπφου τσε όα τα άβα .
Μακάρι , ας έμαει ο ορούντε τον ήλιε μπρι τσε το γείτονα ύστερα , αλλά ο 'με ορούντε το γείτονα μπίτι για μπίτι …….
ΚΑΛΕ ΞΗΜΕΡΟΥΜΑ ΚΑ ΣΥΝΤΑΧΙΝΑ ΤΣΕ ΚΑ ΕΒΔΗΜΑ ..
ΕΜΕ ΝΙΟΥΝΤΕ ΤΣΑΚΩΝΚΑ …
Τσακωνοπαρέα μοι ….
Κα εβδημά σε όλοι νάμου
Ο Χτενά.
Άβα πφουντετθά τέχρα .
Ο Κοσμήτα Δηνήτρη Σπύρου Γιαννούλη έκει χτενά, ο μάστορα για όα τα χτένια τα περιοχή .
Όκει αφήνου γειτονία για γειτονία .
Α φωνά σοι νιουμένα σε όα τα χωριουδάτζα,σε όλοι του γειτονίλε : χτένια ένει φκειάνου τσαι χτένια ένει πού….
Κάθε τσέα έκει έχα το δικό σοι αργαλειέ (οριζόντιε ) για τα πλέτερα υφαντά .
Τα χοντρά άκει να σ' αποσούνει τθού υβατοτριβέ τθον Αγιε Βασίλη τσαι κχάμποσα τα πιο αφρά του χέρε του Χρήστου του Κορόγου (Μίγγα ) , τα οποία ίγκιαει γινούμενα ζηπούνια , ρασοβράτζα , τσαι κάπε..
Ο Χτενά έκει επιστσευάζου ταν παλιά τσαι κατςουτά χτένα τσαι έκει πού τσαι τσαινούτσια …
Οι γυρόγοι του τότθε πφι ίγκιαει έγκουντε σε κάθε γειτονία τσαι ίγκιαει πούντε τα πραμάκια σου , τα καρέλια με τα κονά , τςαϊθίλε , μπογιέ ,
Παραμάνε , γυαλίστρε , κουγγία , δαχκυλήθρε , τσιτσάρε , τσαι πρεσά άβα μιτσοπράματα .
Σε ενα Κασελάτσι α κάθε νοικοτσιουρά έκει έχα τα πραμάτεια ση για τα σαψίματα τσαι τα πιςαματούματα …
Για πρεσοί χρόνου ο ταχκικό γυρόγο έκει.
Θανάση Κοματά με καταγωγή κάκια από ταν Ευρυτανία …….
Έατθε να γιομήσουμε με χαμόγεα τα προσώπατα σε όλοι του μαμούδε τσαι παππούδε νάμου , με το να νιλήνουμε ΤΣΑΚΩΝΙΚΑ .
Του φλεβάρη  .Α Τσακωνοπαρέα ..
Διάλογο  του Πάνου Μαρνέρη .
Ο οράτθερε επφέρη τσαι εκακοβαλήκα .
Γιατσί εκακοβαλήτσερε
Έμα τςίντου
Μπάτσε παθήτσερε τσίπτα αντροίποι έμε , όσα ένι
Φερίκχα α στιγμή , ο φερίκχου σι ο χρόνε …
Εζάκα τα χούρα ,
Ως να μπάλου κάτσι χοντάρια
, Να κόψου κάτσι κωλορίζια ,νια δάμακα έκει γιομάτα κοτρόνια ,αναιμούκα κχάμποσα τσαι να …..Περάτσε α ούρα .
Μα τσαι εκιού μονομεζίς να σι ποίερε όα ;
Κια να σι ποίου όα μαθές σε νία ναμέρα , θά έγκου για γκάνα δύου εβδημάε .
Α πρεσσά δουλεία ένει τςούα το αφεγκικό αγάλι , αγάλι ..
Είνει αραματά τσαι κάτσι καϊδία
Να σι μαζού να σι δάου.
Οα θα ναθούνει με το τσαιρέ σου .
Ένα παλιαέρα εκατςούτσε νια κλάρα από τα χαρουπία
Τσαι ένει πρέπουντα να νι κόψου.
Να ν' άρου του νταβελοί για ταν ικχάρα τσαι τα καϊδία να σι δάου .
Τσαι εζού τα ίιδα με έτανη τα χούρα οπά του Κουτσογιάννη , ο 'νει μαζουκχουμένα , ό 'νει έγκα τσαι α δημοσιά
Κοντά , κάθε χρόνε με πεναήχα .
Ενίου μη
Μι τςίντερε ,
Εζού θα ρέσου τρόπο
Α γρούσα οράτε μη χαϊθεί , από έντενη το τόπο ….
Καλε ξημέρουμα , όμορφο συνταχινά τσαι με υγεία ….
Τςίντου  ανησυχώ , λυπάμαι , συλλογίζομαι , σκέπτομαι ,διερωτούμαι….
Αποκάϊδα  απόκλαρα
…….Αποκαΐδα  υπόλοιπα από φωτιά
Δέφτερα  του Δετσέβρη το  .
Το ταξίδι του Ομπάμα τσε ο Αλέξη .
Να μου εκάνε τσε ο Ομπάμα , Τάχα έκει σπουδαίο πράμα ;
Θα δενάτσει θα οράμε , ταν πορεία πφου θα ζάμε .
Αραγε τσι έκει θέου ;
Ένα γιούρε πουπουλέου .
Ταν Ακρόπολη εζάτσε , ταν διαδικασία μπάτσε .
Τάχα κιά  θα να μού μπλέξει , ο Ομπάμα τσε ο Αλέξη ;
Ισως νάνει για καλε , ένει αού με το μαλέ ..
Επέτσε όμορφοι κουβέντε , ενιάκαμε έταει  πφι έμαει θέντε .
Του προγόνοι σε υμνήε , τθο Θεό σε αμπαείε ..
Για σενεί τσίπτα ο πέτσε , τσι κακό πφι να μου ερέτσε .
Εμε ξέρουνται έμε φταίντε , παίνιε όμε  περιμέντε …..
 Του Νοέμπρη  .
Α Τσακωνοπαρέα με του Νέοι
Πάρασχα
Μάζου τα πάρασχά
Ντοι τσαι έα να έγκουμαι
Σιγά τα πάρασχα
Έ ότσι έσει έχου βρε αϊθή
Τσι να έχου, ορεί το αγκραΐτςι μοι τσαι το ταγαριούλι μοι .
Ο'σει αού μοι ο 'νέτζερε τσίπτα άλλιου ;
Να δύου ρουσουνίτσε , νία με
Ελιάϊθα ,
Α άβα με αρτουμάτσι
Ένα βαγιόλι πφι ένει έχου διπρουτέ ένα κομμάκι άντε , - κχολιάνε σκούντι ,τσαι τα βαρελίτσα
Με το ύο
Καλά θα φάρε σκούντι ;
Θα βρωμίνερε .
Τσαι τσι ένει κειράζουντα σάματσι θα ντι θιλίου ;
ΚΑΛΕ ΞΗΜΕΡΟΥΜΑ ΣΕ ΟΛΟΙ ΝΑΜΟΥ ΤΣΑΙ ΚΑ ΕΒΔΗΜΑ
ΤΣΙ ΕΤΘΕ ΠΟΙΝΤΕ .
Κα Δέφτερα τσε κα εβδημά .
Βρε καμπτζία τσι έτθε ποίντε .
Ενεί ;
ΤΣΑΚΩΝΙΚΑ έμε ΝΙΟΥΝΤΕ
Γιατσι ένει α γρούσσα νάμου , ΕΜΕ θέντε ΕΜΕ πορούντε ..
Ενεί ΤΣΑΚΩΝΙΚΑ έμε ΝΙΟΥΝΤΕ ΤΣΑΚΩΝΙΚΑ έμε μαθέντε
Ένει α δικά νάμου γρούσσα , κα να 'η μάθουμε έμε θέντε …
Τα ΤΣΑΚΩΝΙΚΑ ενεί , Θιλενάδε τσε σιατέρε
Θα ση μάθουμε όλοι κα , απο το Τερέ ως πέρε !!!
ΠΑΝΤΑ ΜΕ ΥΓΕΙΑ .
ΕΜΕ ΝΙΟΥΝΥΕ ΤΣΑΚΩΝΙΚΑ
Κα Δέφτερα  καλή Δευτέρα
Κα εβδημά  καλή εβδομάδα
Α ούρα α κα  η ώρα η καλή
Καλέ μήνα  καλό μήνα
Καλέ καουτσαίρι  καλό καλοκαίρι
Καλέ χεινόπωρε  καλό φθινόπωρο
Καλέ χειμωνικό  καλό χειμώνα
Κα Ανοιξη  καλή Άνοιξη .
Το καλέ να ζάρε  στο καλό να πας
Με το καλέ να μόλερε  με το καλό να έλθεις
Έτζε το καλέ  πήγαινε στο καλό
Καου ρ εκοκιάερε  καλώς εκόπιασες
Καού τσαι εκοκιάατε , τα γρούσα να νιλήτε
Όλοι θε να νι μάθετε άμα τσαι προσπαθείτε ….
Για του νέοι :  : με τον Πάνο Μαρνέρη ..
Ρουκίχου  ορμάω ——Συνεικάζου  συνηδοτοποιώ
Ροσφάϊ  μούσκεμα——λιγουρία  πιάστηκα , τρέμω
Κακίνια ή κακίνα  το κάτω μέρος της μέσης ..
Ρουκίε ο αητέ
Εκιάτσε τσαι άτζε το βάνε ..
Μάτη
Ρουκίε τάσου ταν ικχάρα να γλυτούει το καμπτζί σι
Ρουκία τάσου το
Βρέχο τσα ενάμα ροσφάϊ
Άμα τσαι οράκα τα Σκουτέα με το σωμό ρουκία τσαι ό 'μα έχου σταμακημό .
Ψιχαλίντου ένι αλλά εζού ενάμα ροσφάϊ .
Λιγουρίαει τα κακίνια μι από το κάτσαμα
Λιγουρία από τον ορθοστασία
Έα έτθα από όρπα χάμου
Όλιου χάμου χάμου θα λιγουρίσερε θα κιατθήρε , θα ναθείρε κράκα μαθές .
….Καλε ξημέρουμα σε όα τα Τσακωνιά τσαι σε όλε το κόσμο …..
…Εμέ Νιούντε Τσακώνικα
Δέφτερα  του ΓΕΝΑΡΗ .
Α ΤΣΑΚΩΝΟΠΑΡΕΑ.
……..Τα Φώτα: ταρ Ελένη Μάνου……
Ταν παραμονά τα Φώτα έμε αζίκχουντε από τον άγιε τον ατσιέ αγιασμό τσαί ανήμερα το μιτσή.
Με το μιτσή αγιασμό έμε αγιάζουντε αποτσί ξαπολεί ο άγιε, ταν τσέα, ταν κατούνα, τα ζώα τα τσελή, το κοτοτσέλι, του χούρε, βουκιάχουντε ένα καϊδούλι από ελία τθον αγιασμό.
Μετά το αγίασμα τουρ υβάτου, τα γιορτά τα Φώτα α θάασσα ένι γαλινέγγα τσαί οι ναυτιτσοί είνι αρχινίντουντε τα ταξίιδα σου.
Τθαν τσέα έμε ίκχουντε αγιασμό από τον ατσιέ.
Ν'έμε βάντε σ' ένα γυαλούλι τσαί ν'έμε φυάτουντε τθα εικονίσματα, δίπα τθο καγκήλι.
Ν'έμε έχουντε για γιατρικό, για τθου ψιλοί, για τθον πόνε, ντουν έμε κιστίντε ότσι ναμ'εψιλιάνι νή άγκαει νάμου τα ξωκικά, τα λουλά.
Τθον Αγιελίδη ήγκιαει βάντε αγιασμό τσαί τθο καγκήλι.
Τον παπά πφη αποτσί ξαπολεί ο άγιε ένι περού τσαί ένι αγιάζου του τσέλε, ν'ένι συνοδέγγουντα ένα καμπζιούλι, πφη ένι κουβαούντα το μπρακάτσι με τον αγιασμό, οπά τάσου τθο μπρακάτσι έμε ξεζίχουντε λίγα τσέρματα για θίλεμα του παπά τσαί του καμπζίου.
Έμε κίντε από τον αγιασμό τσαί έμε προσέχουντε να μη φκύσουμε μπρού να φάμε, γιατσί έμε φκύζουντε τον αγιασμό, ένι αμαρκία.
Οι γουναίτσε σάμερε είνι ανεμούκχουντε τα σποΐα από τα φωτογωνία τάτσου αλάργα από του τσέλε σου, ούνι κχοντούκχουντέ νι έντανη τα σποΐα, γιατσί ένι μαγαζιστά από του σκαλιτσοί.
Καλέ ξημέρουμα τσαί του χρόνου με υγεία…
Εμέ Νιούντε Τσακώνικα…
ΚΑ ΕΒΔΗΜΑ ΣΕ ΟΛΟΙ ΝΑΜΟΥ .
Με τα διαταγή τα γενικά επιστράτευση τα Τεριώτσιχα καΐτσια γομάτα νέοι τθαήαει άγκυρα τσε βαλήκαει πλώρη για τα 'Νάπλι .
Οι Νέοι αφήκαει το πφίρσιμο τσε το τσοπανιλίτσι τσε με ακχόντουτθε χαρά τσε πίστη είγκιαει αρίκχουντε τα πορεία για το μέτωπο .
Μετά απο ταν επιστράτευση ακολουθήτσε α επίταξη με τα αογομούαρα .
Ση είγκιαει ζαλέγκουντε τον Άγιε Λίδι , ( ζαλέγκουντε είγκιαει τα πιο νέα τσε τα πιο γερά ) τσε απο Όρπα με καίτσια ση είγκιαει απολήντε τα 'Νάπλι .
Σε κχάμποσοι αμέρε τσε ένταει άκει να ερεστούνει το μέτωπο .
Ένα τηλέφωνε μονάχα έκει ερεσκούμενε τα ΤεροΣαπουνατσέϊκα .
ΚΑΛΕ ΞΗΜΕΡΟΥΜΑ ΤΣΕ ΚΑ ΣΥΝΤΑΧΙΝΑ.
ΜΕ ΜΠΟΛΙΚΟ ΥΓΕΙΑ , ΠΦΙ ΕΝΕΙ ΑΟΥ ΤΣΕ Ο ΚΟΛΕΓΑ ΝΑΜΟΥ ΝΙΚΟΑ ΣΥΚΙΩΤΑ .
Τουρ ελήε να μαζούτε
Προσοχή μη ση κατσούτε
Τα ΤΣΑΚΩΝΙΚΑ νιλήτε
Όκια τσε να ερεστήτε
Α Τσακωνοπαρέα με του νέοι ….
Δέφτερα  ΤΟΥ ΑΜΑΗ  .
Α ούρα κα
Κα ντη αμέρα
Καλέ μεσαμέρι
Κα αργά
Καλέ αργάουμα
Καλέ δειλινέ
Κα εβδημά
Καλέ μήνα
Κα χρονία
Καοφάητε
Ανάσταση τα γρούσα νάμου
Χριστέ Αναστάτθε ……..
Ταν ίιδε αυλή , ταν ιίδε τσέα .
Τα γωνία ενεί , το κατούγι έταει .
Φωνηάντουντε ενεί , βρίντουντα έταει
Τα μανάρια , τα ζώα γενικά
Ου 'νει έχουντα δάκρυα για να φανερούνει το πόνε σου , ούτε χαμογεούντα είνει για να οράμε πόσιου χαρετά είνει , αλλά είνει έχουντα του διτσοί σου τρόποι για να να μου δενάτσωει τα δικά σου
Αιστήματα .
Ελέφτερε όπφουρ έμα από τα μαθήματα το
Σάμπα τσαι τα ΤΣΙΟΥΡΑΚΑ
Μετά το μεςαμέρι , έμα αρίκχου τα Λάϊ
( Λάγια ) προβάτα , τα Λιάρα γίδα
Τσαι σε 'μα έγκου για νεμά .
Από κοντά τσαι ο κούε μη ο Ντερβίση .
Α προβάτα τσαι α γίδα άγκαει τουρ ονουμασίλε σου από τα χρώματα σου ……….
Νιλήνετε τα γρούσα νάμου όα ταν ούρα …..
………Εμέ Νιούντε Τσακώνικα ……….
ΤΣΑΚΩΝΙΚΑ με το Πάνο :Διαστσευή τσαι γραφτέ τα Τσακώνικα από το Πάνο Μαρνέρη : Αίσωπο
Ένα πονηρέ άτςωπο εβαλήτσε στοίχημα με κάποιε άλλε.
Ο πονηρέ
Έκει θα
Αποδενάτσει
Τον άλλε ότσι το μαντείε των
Δελφών
Έκει αούντα ψευκίλε .
Ορίστε α αμέρα πφι έκει θα μπάλει τα φόρα τσαι έκει θα αποδενάτσει του ψευκίλε του μαντείου .
Ταν αμέρα έτανη λοιπόν κιάτσε ένα σπουργίτα νιε βαλήτσε
Τα χέρα σι , νιε εμπέε με ένα ιίδε
Εζάτσε το ιερέ , εστάτθε ατζά
Από του κιστοί τσαι αρχινήε
Ρωτήνει .
Έγκεινη πφι ένει ίκχου του χέρε μοι
Ένει ανασαίντα ή ένει άψυχο ;
Άμα τσαι κάποιε νι έκει αού ότσι έκει ανασαίντα
Έκει θα λαιμοπρίτσει το σπουργίτα για να αποδενάτσει τα ψευκία .
Άμα νι έκει αού ότσι έκει άψυχο άκει να μπάλει το μπέτσιμο τσαι να νι αφεί να φύτσει , έτρου πάλι έκει θα νι μπάλει ψεύτα .
Ο Θεό όμως νι άτζε χαμπάρι τσι έκει έχου τον εμαλέ σι τσαι νι επέτσε :
Έγκεινη πφι έσει
Ίκχου , ένει τα χέρα ντι ( ένει εξαρτηκχούμενε από σ'ετίου )
Άμα θα ένει ζωντανέ ή άψυχο ….
Ο μύθο ένει Θέου να αλεί ότσι :
Ο'σει πορού να ξεγειάρε το Θεό
Με τσίπτα τσαι με όκοιε δήποτε τρόπο ..
Με υγεία ..
ΕΜΕ
ΝΙΟΥΝΤΕ ΤΣΑΚΩΝΙΚΑ ……….
: Διαστσευή : Του Πάνου Μαρνέρη
Ο Διογένη τσαι ο Καράφλα
Ο Διογένη άμα τσαι κάκοιε μαϊτθοτσούφαλε (καραφλέ) νι περιπαιζάτσε
Νιε απαντήτσε :
Εζού ο θα ντι παιριπαιζάτσου , Θεό να φυάτθει , αλλά θα παινέψου
Του τςίχε ντι πφι
Απαλλάχταει από νία ετσιτάπα τσιουφά …
Οι Τςουάδε τσαι ο Δία
Οι Τσουάδε ίγκιαει ποίντε παράπονα τθο Δία τσαι ίγκιαει αούντε :
Ενεί έμε αδιτσητά Δεντρικά .
Τσαι αν εθυτρούκαμε τσι ;
Αφού να μου είνι ρημάζουντα το κόψιμο , πλέκιεριου από όα τα άβα δεντρικά .
Ο Δία τότθε σε απογήτθε : Εμού από μοναχοί νιούμου νιε κατανέγκατε έγκεινη διότσι έτθε πρεσιού χρήσιμοι του μαρατζοί τσαι του χωρόγοι .
Άμα ού 'γκιαει χρειασκουμένοι
Νιούμου , ο 'κι θα νι μου πελετσίνωει .
Διδαχη : Κχάμποσοι αν τσαι είνι φερίκχουντε το κακό τάνου σου οι ιίδοι , σε ένι φταίου ο Θεό τσαι σι είνι βάντε μαζύ σι
Με το Θεό μη σι βάνερε , για όκοιε κατατζία ,
Γιατσί ένι ασέβεια , ένι τσαι αμαρκία …
ΚΑΛΕ ΞΗΜΕΡΟΥΜΑ ΜΕ ΜΠΟΛΙΚΟ ΥΓΕΙΑ
 Του Αωνάρη  .
Κα εβδημά σε όλοι νάμου ….
Το  ελειτουργήτσε τσαι το σκολείε τα παραλία .
Έκει όρπα πφι είνει τα γραφεία του Δήμου .
Μπρούτερα , για ένα διάστημα ελειτουργήτσε σα σκολείε το ισόγειε τα τσελή του Σπύρου του Μένη .
Τελικά τα σκολεία του Τερού , τα παραλία , του Μεάνου εσυχωνεύταει με το Σκολείε του Σαπουνάτση πφι εματανομάστε σε εξαθέσιε δημοκικό σκολείεΤερού τσαι Σαπουνάτση .
Καμπτζία του δόξε σοι το σκολείε του Τερού
, Εκατό του Σαπουνάτσι τσαι άβα κανιά ογδονταρία το Μέανε , ο' νει ξέρου πόσα το Κάμπο.
Περίπου  με  καμπτζία σε τέσσερα διαφορεκικά σκολεία έδαρη εμαζούτθαει σε ένα τσαι είνει μόνιου  .
Εκλείτσε το σκολείε του τάσου Τερού το .
Ένα πανέμορφο ευρύχωρε τσαι ευήλιε
Σκολείε με πανέμορφο προαύλιε , τσήπο , κινηματογράφο , στέρνα , ατςοί αίθουσε με το
Τεράστιε ξυπνητήρι σοι , με τα βιβλιοθήτση σοι εκλείτσε τσαι ο ξαναλειτουργήτσε τσαι ούτε μπρόκετε… Το χκίριε πφι κάποτε έκει το τσέντρη, πφι έκει τσέα τσαι πηγή για μάθηση μετά από  χρόνου εκλείτσε .
Τσαι έδαρη χωλιατέ , σεκλεκιστέ τσαι καταέρμο ένει στέκουντα περήφανε τα μισά τού Τερού … Κάτσι τσαι κάποιοι ένει απαντεχούμενε ….
Για να οράμε .
Έρμο το σκολείε αραματέ , έρμο τσαι μοναχό σοι
Περήφανε ένει στεκούμενε το στέκι το δικό σοι .
Για του Νέοι  : του Πάνου Μαρνέρη
Ανατςιχίου ανατριχιάζω ……………..Αναφερίκχου  αναφέρνω.
Παραφαντούμα  παραξενεύτηκα………Άνατε  αγίνωτο
Ακίστομα  μπρούμυτα ……………………..Ανάστσεα ανάσκελα
Ανατθαϊστέ  ανασηκωτός……………….Ανάραχο  τυχερό , ριζικό
Ανατςιχιάκα άμα τσαι ενιάκα έγκεινη το νοιρόγι
Παραφαντούμα πφι ντ'οράκα 'πουρτέσε μι
Από το ατςέ σι σεκλέκι εκιούβε τ'ακίστομα
Ο ανατθαϊστέ χορέ έκι χορεγκούμενε ογή τα Τσακωνιά
Νι ένι αναφερίκχου διότσι έκι πρέπουντα να νι νιουρίζερε
Ο 'σι αόυ μι τουρ Αχράε άνατοι σι έσι τςού ?
Εζού ένι κιούφου ανάστσεα τσαι δίχως προστσέφαλε ..
Έγκεινη το καμπτζί με λειπέβε , έκι έχουντα καλέ ανάραχο
Καλέ ξημέρουμα καμπτζία κα καρδία τσαι υγεία
Τα παιγνιίδα τουρ αώνε κάτσι το ξεχουριστέ .
Έμαει μπαήντε τάνου τα σβάρνα πφι είγκιαει σιούρουντα τα μουάρια ή τα άογα , τσε έμαει
Καμαρούκχουντε τσε περηφανεγκουμένει σάματσι έμαει ποίντε το γιούρε του κόσμου .
Ποίερ ένει μπορού να ξεχάει του τούμπε Τάσου ταν άουνα , το σκαρφάουμα τουρ αλιοχράε τσε τουρ αχράε τσε τα μαρτούρια του τσιτσιρόνε πφι σε έμαει βάντε το κισινέ σου ουρά απο καλαμία …..Για εβδημάε έκει κχοντούκχουντα το σέρι .
Σκληρά δουλεία με το δραπάνι , ως πφι να μαζουτθεί ταν άουνα , να λιχινιστεί τσε να φαγκιστεί ο καρπό .
Τότθε άκει να ξεχαστούνει οι κόποι , να χαρεί α καρδία σου , τσε να γιάνει τα χεία σου συνοδεγκούμενα με ταν εφτσή : ( χίλια μόϊδα τσε το πφράμα χώρια ) ….
Κα Δέφτερα κα εβδημά .
Τσερέ για δουλεία …..
Τα σβάρνα να μπαήουμε , τούμπε πρεσοί να ποίουμε
Αλλά τα γρούσα θα νη νιλήουμε τσε μπίτι ο θα νη αφήουμε …
Εκοκιάε τσ'Δεφτέρα, κα ναμέρα όα μέρα
Τσακώνικα έμε μαθέντε, ένι πρέπουντα έμε θέντε
Δέφτερα  του Οχτώμπρη
( Λαοί που γλώσσαν δεν τηρούσιν μόνοι τους βάζουνε θηλιάν
Και θέλουν να πνηγούσιν )
Ενα μπλεύρι
Δύου μπλεύρια
Εκόβα ένα μπλεύρι κάβα , να κόψου ένα ακόνη
Τσαι να ποτσού
Κουμπάρε χρηστού ή χρωστού ντοι ένει  μπλεύρια ,
Ένα γουμάρι άλυτα , τσαι ένα μπλεύρι κάβα.
Ε ο χάμαει δα τσιόα
Δα κιόλας
Το ένα μπλεύρι ένει πιό βαριού από το άλλιου
Θα ξεστρουθεί το μουάρι
Εμπαήκα με ένα μπλεύρι κάβα ποτσουτέ από το ρυάτσι
Τθα πορεία .
Ο 'σα ποίου δύου πορίε τσαι εκιού βρε χριστσιανέ ;
Εκόφταει οι γούνοι μοι τον ανήφορε
Καλε ξημέρουμα , κα Δέφτερα τσαι κα εβδημά .
ΕΜΕ ΝΙΟΥΝΤΕ ΣΑΚΩΝΙΚΑ
Τσε άβα στάση μπήκα οπά , βατσιούλι για να κίου ,
Νία ερηνία απίστευτε ,ούτε ένα να νιλήου .
Κιά ετθε ;
Κιά εζάκατε ;
Σύνταχα ένει ακόνη ;
Ο τόπο ο'κει τθαήχουμει τσε 'φύγκα με το δρόνη
Απ'το Κρεβάτθα πιο ψεά , κχουγκία τα μαγγούρα ,
Ανάγκια έκει ο Τςουμαρά , Άμπελε ,Αγλαντινίτσα .
Άγκα τα ίσια τα στροφή τσε να το Καμαράτσι
Έκει κρουστάλινε πηγή , όρπα κοντά το ρυάτσι .
ΚΑΛΕ ΝΑΜΟΥ ΞΗΜΕΡΟΥΜΑ ΤΣΕ ΚΑ ΣΥΝΤΑΧΙΝΑ
ΤΣΙ θύνησαι Θεούλη μη , σωρέ είνει μιλιούνι
Κοκιάνει όλοι μαζουτοί για να μ' αναστατούνει .
Για πόσοι χρόνου ειλικρινά να μου εξυπηρετήτσε
Τσε ένα κράτει νια βοά ποτέ ση ο Νιε μπήτσε..
Αποστενούμενα κανία βοά ίγκιαει τα σωϊθικά ση
Το ύο τότθε λιγοστέ από τα κάνουλα ση .
Στρατζίχα απο τα τάσου ση , α βρύση έκει βούα
Με πόνε τσε με δάκρυα ,κχιαούα τα κχιαούα …
Βρύση μη ντ' ένει εφχαριστού για όα πφε θυνήμα
Μα έδαρη έσει μοναχά τσε έγκεινη ένει κρίμα ..
Ντε 'η δίου όμως τον όγο μη, εζού ο θα ντ' αφήου
Θε να παρήμα ταχκικά ψιουχρέ ύο να κίου ……
Δέφτερα του Αωνάρη  .
Για τού νέοι  του Πάνου Μαρνέρη
Δέφτερα  τουνΑωνάρη  .
Άγο
Όνε
Μούζα
Αλητέ
Αλέσου
Έρατσε
Μην αγροήχερε ξεσέουτε το άγο
Νιε βαρειοποτσούτσερε τον όνε
Ο 'σι αού μι τσι μούζα τσαι κακό
Αμάν
Για το Θεό πλέα με φαήτσε ο αλητέ ντι
Κάθε μήνα ένι έγκου το μύλε τσαι ένι αλέσου εκατό κιά φαέ
Το μουάρι ένι αντέχουντα , πότσου νι λίγο παρατάνου
Τέλειουτσε ο 'νι Θέου να αλικογκίχου
Άμα
Μι είνι αντεχουμένοι
Έντανη α αλιοχρά ένι
Παρία πρώιμο
Πότσου το έρατςε
Το μουάρι , το πφράμα τον όνε , αγρόησε το άγο τσαι τσίνει για Παλιόχωρα
Καλε ξημέρουμα τα Τσακωνοπαρέα τσαι σε όλε το κόσμο
ΕΜΕ ΝΙΟΥΝΤ ΤΣΑΚΩΝΙΚΑ .
……… Εμέ Νιούντε Τσακώνικα ………
Το χωριουδάτσι …….
Με του γουναίτσε να μαζούκχουντε τουρ αργακιναί του γειτονίλε , άβα με τα ρόκα σοι άβα με τα πιςαματούματα σοι , άβα με τα πρετσίματα σοι
Να νιλήνωει για τα του τόπου
Ποίε γάμο θα ναϊθεί , ποίερ εκχαράε για γουναίκα ποίε , ποίε σε ένει έχου κα με ποίε , ποίε εμαούτσε με ποίε , ποίερ ο ' νει κα
Με ταν υγεία σοι ,το όνειρε πφι οράκαει τσαι ό 'κει καλέ
, Αν έκει καλέ το Κόκκαλε ( α ιςα ) από το ζωϊφι πφι εθήκαει ……….
Με τα κότθα να τελαλίζει το
Κατόρθουμα σοι άμα τσαι εμπήτσε το αβουγό τσαι τα Μάτη μοι να αλήνει .
Αμ τσι έσει αούα καημένα ,
Νιε έσει τελαλίζα τσιόα σάματσι εμπήτσερε κάνα
Δαμάλι
Κανία κότθα να έτζει τον απρουτέ τραχανά
Τσαι τα Μάτη μοι να φωνηάντει , αλεπού να ντη φάει τσαι α αλεπού να ένει εζού ..
Έγκεινη ένει το χωριουδάτσι πφι ένει αχταρίζου .
Έγκεινη ένει το χωριουδάτσι πφι ένει ψαφού …
Έγκεινη είνει το χωριοδάτσι
Πφι αφήκα όρεγη τσαι πενήντα χρόνου .
Χωριουδάτσι μοι όμορφο πρεσέ τσαιρέ ντ' αφήκα
Τελείως διαφορεκικό ντ' ερέκα σαν εγύρκα
Ως τσαι τα γρούσα έδαρη
Λίγοι νι είνει νιούντε
Ένταει έν' έχα α εξέλιξη, όλοι νι έμε ορούντε …..
…ΚΑΛΕ ΞΗΜΕΡΟΥΜΑ .
Δέφτερα  τουΣετθέμπρη  .
Μάτη τσαι υζέ  : ταρ Ελένη Μάνου ..
—Καώς το λεβέγκη μι, καώς τα φκία μι!
Κιά έσα όρκο μι;
—Κιά να έμα μάτη μι, έμα τθο περιβόλι νάμου.
—Τσ' έσα ποίου όρπα καρδία μι;
—Έμα έχου τατθέ του παππού του Λία ότσι θα ζάου να νι ποίου σύντροϊθία.
Μ'έκι έχου πετέ από ταν προάτσιπφέρι να ζάου, κάτσι έκι θέου να μι δενάτσει.
—Κά εμποίτσερε όρκο μι, τον παππού να νι νίνερε, ένι ξέρου πρεσσά να ντι μάιθει.
Τσαί τσί ντ'έκι θέου, εντέλει;
—Ααα, έκι θέου να μι δενάτσει τα δεντρικά νάμου, να μι δενάτσει τα σύνορα, δεκαέξε στρέμματα περιβόλι μαθές.
Τσαί μ'επέτσε ταν άβα βοά να ν'άρου ένα σουγιαδάτσι να μι δενάτσει πφούρ έμε μπολιάζουντε τα δεντρικά!!!
—Έντανη ένι σπουδαία τέχρα, να νι μάθερε Αλέξαντρε άμα τσαί είνι αζίκουντε οι χέρε ντι θα ντι κχαράχωι όλοι, μον τσαί ό'νι αρέσουντά ντι!!!
—Μ'ένι αρέσουντα τσαί μ'ένι αρέσουντα πρεσσιού.
Το άλλιου Σάμπα, ότσι σβαήσου τα μαθήματά μι, θα ζάμε τθο περιβόλι.
—Να ζάρε 'όρκο μι, να ζάρε, ότσι ένι μαθαίνου ο άντρωπο καλές ένι.
Εζού θα κιάσου προζύνι ταν άσικρία να ζυμού τσαί θα φκιάσου το αγακητέ ντι, ένα ταβούτσι με πρότσουμα!
Με το καλέ να ξημερουθούμε τσαι κα συνταχινά
Γιαννού : Τςίτα μην ποίερε ταν αρχή τσαι Σάμπα μη τελέψερε….
Γιωργού..Αν έσι θέα να οράρε προκοκή , σάκχου φαέ γιομάτοι..
Γιαννού : Τότθε να αλήου το Γιάννη να στρούει
Τα Κόρμπα να ποτσούει τα σβάρνα τα
Λαιμαριά τσαι όα τα πάρασχα τσαι να μόλει με τα σύνταχα .
Α Κόρμπα νάμου με το Κίτσιο νιούμου είνι ποίντα καλέ ζευγάρι ..
Γιωργού : βάλτε νι γκάνα γρότθε
Κρίσα παρατάνου τ'αργά …
Εκιού ο
Θα μόλερε ;
Γιαννού : Θα μόλου βρεεε , άκο ο θα μόλου αλλά να , θα αλικογκίσου λιγάτσι να φέρου τσαι τα σιατέρια , α Λενιώ μι ένι κοτζιά μι γουναίκα θα βοηθεί .
Γιωργού .
Ναι βρε όρκο μι από του μεσαμερίου θα μόλει τσαι α δικά μι α Μεταξού να ποίωει κολλεγία …
Γιαννού : Τσι κολλεγία Γιωργού , κοτζιά μι καρακαηδόνε θα δουλέψωει
Γιωργού : Εα βρε Γιαννού ,
Παλιοσιατέρια είνι , α άουνα ως να ναϊθεί
Ο 'νι θέα πρεσσά , πρεσσά .
Γιαννού : Ότσι τσαι να ένι όρπα να βοηθήνει να ντούνει λίγο τα ζώα να μαθαίνωει τσιόα , να φταθούνει λιγάτσι Γιωργού …
Γιωργού : Άμ θα φταθούνει τα έρμαααα , καταλιακού, σκουρνία θα ναθούνει …
Γιαννού : ου 'νι έχουντα ανάτζη …
Γιωργού : Τα μιτσιούλικα τσι θα σι ποίουμε Γιαννού …
Γιαννού : Θα σι βάλουμε του σβάρνε , νι είνι αρίκχουντα σα παιγνιδάτσι … Να χαρήνει , ο 'σι θυνηκχουμένα τα δικά νάμου ;
Γιωργού : Ναι βρε Γιαννού πότε περάκαει οι χρόνου , ο 'μαει κχαμπαίντα μπίτι από τα σβάρνα …
Γιαννού: ούτε τα άγανα , ούτε ο μπουχό ούτε ο ήλιε , τσίπτα ο 'κι κειράζουντα νάμου ….
Γιωργού : Ο 'σι αούα μι Γιαννού έσι αούα θα μπαεί
Άουνα
Σε νία ναμέρα τσι έσι αούα ;
Γιαννού: έσι αούα ;
Όχι δά , ο 'νι κιστία νι , μη ψοφαήτσουμε τσαι τα ζώα
Ντεεε …
Γιωργού : ότσι ένι Θέου
Ο απανούσε , δόξα νάχει το όνουμα σι …
Γιαννού : ναί ναί Γιωργού με το καλέ τσαι α ούρα κά .
Τσακωνοπαρέα μη να έχετε νία όμορφο Δέφτερα
Τσε νία πανέμορφο εβδημά …..
Α Νιχαού οξόν από το φετζιάνι , έκει τσε κα μαστόρισα το πάτσιμο τα σαπούνι .
Έκει βάνα τον ατςέ λεβέτα τα μούργα , το σπίρτο , το ύο το άτσι , όα με το μέτση σου .
Συκχριούκχα , δεναμούκχα τσε λιγοστέγκα ταν ικχάρα , όποτε έκει χρειασκούμενε .
Τα κομμάκια
Έκει πρέπουντα να μπαήωει χοντρά τσε σκληρά .
Ένα από τα κομμάκια έκει έχουντα , το ξύλινε Σταυρέ , πφι νη 'γκιαει Βάντε από τσι έγκιαει κχαμπαΐχουντε το λεβέτα …
Α Γιωργού τσε α Νικοού , είγκιαει ερέχουντε τσερέ τσε για τον αργαλειέ , γιατσί είγκιαει έχουντε έννοια για τα προίκα πφι άκει να δούνε του σιατέρε σου .
ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΗ ..
Να έχετε νια όμορφο αμέρα τσε με μπόλικο υγεία , το πολυκιμούτερε αγαθέ τον άντρωπο.
Απέ χαϊθει τ' όνειρε , χαϊθεί τσαι α ελπίδα
Τα γρούσσα θα νι άρει ο φουσού θα νι άρει α καταιγίδα
Για όρα μπάτσε αλήερε , σ' ενίου τσι να ποίου
Εζού ότσι τσαι να ναϊθει , τα γρούσσα θα νι νιλήου
……Ο τσαιρέ τα Νέα Υόρκη
Ένει χεινοπωρινέ
Τσαι έδαρη μόλις μαθήκα ότσι ένει κρυάδα το Τερέ.
Σάμερε ένι Τσιουρακά ένι αμέρα βογητά
Τα Γρούσσα νάμου να νιλήμε, κα ναμέρα να αλήμε .
Δέφτερα τσαι Τςίτα – του Αγούστου: Κουιτέ  από το βιβλίε «ΚΡΑΥΓΗ» .Διαστσευή τσαι γραφτέ τθα Τσακώνικα από τον Πάνο Μαρνέρη .
Μπράβο Αρτεμι.
Μπράβο σιάτη μι, για ταν προσπάιθα ντι .
Όλοι ΕΜΕ περήφανοι για σετίου .
…………….Μιλάμε Τσακώνικα …………,Αρτεμις
Κουιτέ : από το Βιβλίε «ΚΡΑΥΓΗ».
Τσι να 'ράμε!!!
Τθα παγιάδα τθα χούρα του Καπή … Δέσποινα σούσε… Τόσοι ατςοίποι σκωτουτοί.
Το ωχ το αχ τσαι οι κουιτοί ήγκιαει τα μόνα πφι ήγκιαει νιούμενα .
Δρανία τάνου από τα τσιφάρια να ερέσου τουρ αντροίποι μι .
Τον άτσωπο μι, τον αφέγκη μι,το τσείε το Θανάση,όλοι του συγγενήδε τσαι γειτόνοι.
Πρίμα τθο αίμα… Ως του γούνοι.Έμα πατούα τάνου τουρ εμαλοί..
Πώ πώ, Δέσποινα βάλε τα χέρα ντι .Κουητοί, βάμματα τσαι ρουκαλητοί .
Ο 'νι θυνικχουμένα ποίε με βοηθήτσε να κχαμπαήσουμε
Τον Αντρία μι τθο νεκροταφείε .
Εζάκα κίσου.
Ψαφήκα τσαι 'ρέκα τον Αφέγκη μι .
Νιε νιουρήα από το παντελόνι σι .
Το πολυβόλο νι έκι έχουντα παρτέ το κρανίε τσαι οι εμαλοί σι τσιχυτοί χάμου.
Νι εκχαμπαήα κάτου….
Τσινήτσε να αργαούτσει .
Τσι να ποίου, έδαρη τσι να ποίου;
Εστσία το αστάρι από το μπαλτό μι τσαι δεήκα τα τσιουφά σι .
Εζάκα κάτου να ερέσου το καμπτζί μι πφι νι έμα έχα αφητέ.
Ξενυχκίαμε τθο χαγιάκι, οπά τθο νεκροταφείε.
Ενέτζε νία γειτόνισα κάβα τσαι ανάβαμε κχάρα .
Πφου να λησμνηθούνει ένταοι όα.Να έχουμε υγεία θιλενάδε τσαι θίλοι
…………..Μιλάμε Τσακώνικα …………
………… Χριστέ Αναστάτθε ………
Μετά από κχάμποσοι στροφέ σε ατςά στροφή εσούκα
Τσε όρπα θίλοι μη καλοί τα ρέστα μη εδούκα.
Εσταμακία τσε ευλαβικά εμπήκα το Σταυρέ μη
Όρπα θεούριε ένει χκιστέ Σταυρέ τσι ομορθία Θεέ μη .
Τα θάασσα αγναντεύα νη το κάμπο τ' Άγιε Αντρία
Όα τα φύση είνει φκειαστά με πλέριε ομορθία .
Εγιουρήα προς τα κίσου μη τσι θέαμα τ' αλήϊθα
Τα έατα , το Μαλαιβό όπφου τα παρανύϊθα .
Φουσού αέρα δενατέ , απότομα κρυανήε
Τθουρ αέρηδε ένει εκθεστέ Νοκιάδε τσε Βορείε .
ΑΝΑΣΤΑΣΗ ΤΑ ΓΡΟΥΣΑ ΝΑΜΟΥ .
Κα συνταχινά .
…………….ΕΝΕ ΝΙΟΥΝΤΕ ΤΣΑΚΩΝΙΚΑ …………….
        ,              :
(Νιάμερα)
Παλιόχωρα μι χώρα δοξαστά, ωραία μι πατρίδα
Κουρνιαχτέντε εμποίκαϊ οι Φράτζοι Σταυροφόροι
          ,             ,      .
Δεφτέρα τσαι Τςίτα – του Μάτζη  Καθαρία Δέφτερα :του Πάνου Μαρνέρη
Δέφτερα τσαι Τςίτα –
Του Μάτζη : Α Τσακωνοπαρέα
Καθαρία Δέφτερα : του ΠάνουΜαρνέρη
— Ξέρα έσι τσι αμέρα ένι ταχία Ελένη ;
— Μονέ πφου όνι ξέρα.
Νιάε οπά….
— Τότθε για άλλε νάμου τσι αμέρα ένι ;
— Ορή βρέ καμπτζία θα μη κοάσει..
—Ανέ νι
Έσι ξέρα άλλε νι
Βρε Χριστσιανά… Ήμαρτον πλέα τσι έμα Θέου τσ'έμα ρωτού …
— Δέφτερα ένι βρε Χριστσιανέ Δέφτερα ..
— Ναι αλλά τσι Δέφτερα..
— Ένι α καθαρία Δέφτερα, α πρώτε μέρα τα Σαρακοστά .
— Τσαί γιατσί νι είνι αούντε καθαρία..Εεε, εκιού πφη σ'έσι ξέρα όα πλέα
— Βρε γέρου πάλιουρε ταχία ο Άντρωπο ένι πρέπουντα να απαραμάει καθαρέ να μη φάει τσίπτα..
Ούτε αρκυνή, ούτε κρίε μαειδέ τσαι άι …..
— Κο να μόλει τα κουνία ντι, οράτσερε πφη ό 'σι ξέρα ;
— Τότθενες για άλλε νάμου εκιού ο γνωσικό πλέα… Θε μι βάλε τα χέρα ντι θα ζουρλιστού..Άλλε
Να μάθουμε
Τσαί ενεί ντε….
— Ταχία νι έμε αούντε καθαρία Δέφτερα διότσι αγακητά μι σ'έμε καθερίζουντε όα ..
— Βρε μη ντ'οργίστε , τθα κόαση ντουγρού θα ζάρε βρέ αθεόφοβο..
— Νιάε μι κά τσι θα ντ'αλήου τσαι θα 'ράρε ότσι ένι έχου δίτσηε..
— Άϊντε από όρπα χάμου παλιό παρλιακό πφι θα μ'αλήερε !
Τσι θ'αλήερε γκανιά παρόλα Τσί άλλιου ..
—Ο Θεό ό νι Θέου να αναιμούκχουμε πράματα τσαι ιδίως φαΐ, γιατσί πρεσσε κόσμό ένι κεινού, τσαι ένι αμαρκία να σι αναιμούκχουμε .
Έτρου το λοιπόνου εδούτσε νάμου έντανη ταν αμέρα να μη τσαι ανεμούκχουμε τσίπτα τσαι να σι καθερίζουμε όα
Πφι είνι αραματά
Αρκυνέ τσαι κρίατα τσαι απέ να ποίουμε τα νηστεία νάμου ..
— Να οράου το παπά Νιχάλη τσαι νι οράκα θα νι βάλου να ντι ξορτσίσει , ουουου κιά θα παραδούρε ψιούχα όσι αού μι ;
Καλέ ξημέρουμα θιλενάδε τσαι θίλοι
Τσαι κα Σαρακοστά
Δεφτέρα τσαι Τςίτα –του Μάτζη :Πάνο Ελένη:Κορονοϊό :του Πάνου Μαρνέρη .
Κα Εβδημά ..
ΕΜΕ ΚΑΣΙΜΕΝΕΙ ΤΟΥ ΤΣΕΛΕ ΝΑΜΟΥ ΩΣ ΠΦΙ ΝΑ ΠΕΡΑΕΙ Α ΜΠΟΡΑ .
ΜΗ ΠΟΙΝΟΥΜΕ ΤΑ ΤΣΙΟΥΦΑΛΗ
ΝΙΑΜΟΥ ..
Δέφτερα τσαι Τςίτα – του Μάτζη  : Α Τσακωνοπαρέα .
Πάνο τσαι Ελένη: Κορωναϊό : του Πάνου Μαρνέρη …
—Ενίου έσι αούα μίτζερε αλλά…
—Τσι αλλά Πάνο ;
— Άλλε ένι έχου το όνουμα τσαι άλλε ένι έχου τα χάρη…
—Έα κάτσα ένι πρέπουντα να νιλήουμε σοβαρά ..
—Μπαααα .
Χαχαχα Τσι μπουχάρι ένι έγκεινη πφι έσι φορούα ;
—Τσι ένι γκανία φοράδα να φορέου μπουχάρι;
—Χαχαχα έγκεινη πφι έσι φορούα ένι σα ντροβά ουου χαχαχα κρίσε θα φάρε……
—Θα σοβαρευτήρε νή θα τθάου να φύτσου…
Χαχαχα Ελένη μπάλε νι καρδία μι, ντ'ένι παρακαού
Θα κχράτσου από τα γέλια χαχαχα
—Τσι να μπάλου βρε… Ο 'σι νίου τσι ένι γινούμενε ;Οι τηλεοράσε τα ράϊδα οι εφημερίδε είνι χάντε κόσμο;
—Κάτσι ενιάκα, αλλά ο δούκα σημασία .
— Ο νιάτσερε για έντανη τα Χλεμπόνα πφι ένι πρεσσιού κχολικχικά τσαι είνι κλείντα σκολεία, σταμακίαει τα καρναβάλια , συνέδρια τσαι όλοι οι συγκεντρώσε ;
— Βρε Ελένη έγκεινη ένι πρεσιού σοβαρέ …
— Ξοίκα μι κα κακόμερε να φορήνερε γάϊντα τσαι μουτσούνα, οι
Χεραψίελε κοφτοί μαχαίρι …
— Βρε Λενιώ τσαι πφου θα χαιρεκισκούμαει;
Με του κλωτσίε;
Καλε ξημέρουμα αφούτςια, να μη κίνετε καφούτςια
Ογή τσαι οπά τα καφενεία τσι θα πάθετε ζηνία
Να μ'ερέτσε ατέ κακό με το Κορωναϊό
Μ'αλυσίβα να κχριστθείτθε ως πφι να ξεπετσιαστείτθε
Να κίνετε τσαι λεχουτά μακρία από τα παγουτά….
…….Εμέ Νιούντε Τσακώνικα ……
Δεφτέρα  του Σοτθέμπρη  .
ΕΜΕ ΝΙΟΥΝΤΕ ΤΣΑΚΩΝΙΚ
Δέφτερα  του Σοτθέμπρη  .
Κα Δέφτερα τσε κα ΕΒΔΗΜΑ…..
Ο αργήτσε να μόλει α ατσά ούρα τσε αμέρα .
Τα πρώτα μη πατούμενα ( οι λαδίε ) είγκιαει έτοιμα ..
Είγκιαει ονοιάζουντα τα τσαρούχια , όπφου του τσολιάδε , μόνιου πφι σε έκει λείπα α φούντα .
Με φωνηάε να ση φορέου .
Είγκιαει γεούντα τσε τα μουστάτζα του παππού όπφουρ έκει σφίγγου τουρ ουρίδε για να ένει σίγουρε ότσι σε πετυχήτσε .
Καμαρούκχου έμα με του λαδίε μη , έκει κάτσι πφι ένα ονειρεγκούμενε .
Εδρανήα ως τα Πολιτέϊκα να δενάτσου τσε να λιγκράσου του κολλέγοι μη με το απόχκημά μη .
Εμα τεντούκχου πότε τον ένα τσε πότε τον άλλε πούα με καμάρι ..
Πάντως ο 'με βαλήκαει το παιγνίδι , ίσως για να μη λερου του λαδίε μη , εστσέμα ..
Οι αμέρε είγκιαει περούντε τσε οι λαδίε μη , νια χαρά τσε δύου τρομάρε……..
Τσε πφου να ντη αφήουμε Έρμο τσε μοναχά ντη
Αφου έμε οι αθροίποι ντη , καμπτζία έμε δικά ντη ….
ΔΕΦΤΕΡΑ ΤΣΑΙ ΤΣΙΤΑ– ΤΟΥ ΣΕΤΘΕΜΠΡΗ .
ΦΧΑΡΙΣΤΗΡΙΕ: ΤΟΥ ΠΑΝΟΥ ΜΑΡΝΕΡΗ.
Δέφτερα τσαι Τςίτα– του Σετθέμπρη : Α Τσακωνοπαρέα .
Φχαριστήριε:
Α ούρα α κα θιλενάδε τσαι θίλοι….
Α Τσακωνοπαρέα :
Θωμαή Σαπουνάτση,
Ερήνη Ψαρρολόγου,
Ατζελικώ Κότσυφα,
Σιούλα Λυρή,
Σταματού Κουρμπέλη,
Ερήνη Καμπύςη τσαι
Α φεγκία μι: Πάνο Μαρνέρη .
Ένι Θέου να φχαριστίου όλοι
Νιούμου
Πφι ετθε αρίκχουντε το χρόνε
Α πάσα νία με τον τρόπο σι να στηρίξετε έγκεινη πφι ετσινήκαμε ογή τσαι,
Κοντά
Έξε χρόνου .
Ένι Θέου να νιουρίζετε ότσι ένι πρεσσιού περήφανε για όλοι νάμου..
Συχωρέτε μι όμως ένι Θέου ειλικρινά να φχαριστίου πρώτε τσαι καλύτερε τα Θωμαή .
Τα Θωμαή ταν ακούραστε, τα Θωμαή πφι ένι πάντα με το χαμόγελε τα Θωμαή πφι από τα πρώτε ναμέρα ένι δίπα μι, σαν τα δέφτερε μι σιάτη τσαι ιδιαίτερα με τα καμπτζιούλια ,τσαι ποτέ ο βαρυγνωνίε.
Ακόνη τα Λένα
Πφι τσαι έτανη
Έκι μαζί νάμου τσαι σαν πρώην δασκά εβοηθήτσε νά μου πρεσσιού με τα καμπτζία.
Τα θέση σι
Άτζε α ακούραστε Σιούλα.
Τσαι έντανη πάντα με το χαμόγελε τσαι πάντα όρπα .
Οι δύου αχούριστοι θιλενάδε τσαι Γειτόνισε, γνωστοί απο όα τα Βιντεάτζα σαν Θωμαή τσαι Σιούλα…
Θωμαή, Ερήνη ,Ατζελικώ,Σιούλα, Ερήνη, Σταματού,τσαι Λένα φχαριστού
Νιούμου πρεσσιού για όα .
Το κενέ πφι αφήτσε ο δικό νάμου παπά, ο παπα Νιχάλη νάμου ο θα συμπληρουθεί, γιατσί σε γκανένα ο θά παρήτθωει τα τςέρβα σι .
Οργήνεμπτζε τσαι βόγηνε νάμου
Από όρπα αψεά παπά νάμου.
Να έμε όλοι κα για να μπορέμε να συνεχίσουμε:
Φχαριστού ..
Τσαι α ούρα α κα, να έχουμε ταν υγεία νάμου ……
ΔΕΦΤΕΡΑ ΤΣΕ  του Μάτζη το  .
Τόν αργακινέ περίπατε μη  α Παραλία ( ο Κάμπο ) ένει όλιου ζωντάνια .
Κόσμο  ένει έγκου καταγεί τσε καταπά , αυτοκίνητα ποίντα ένα σωρέ αντάρα .
Οι Ντόκιοι τσε οι τουρίστε είνει απολαμβάντε τα μπουκαδούρα , με το δροσισκικό σου πιοτί , με το παγωτέσου ή με του τεγανίτε σου .
Εζού ένει κατσατέ τθό παγκάτσι το λιμάνι , τσε ο ήλιε ένει έτοιμο να γκριουφτεί κίσου απο ταν ατσά Σέα .
Ο εψιλέ μη ένει σταμακίχου νοσταλγικά τα τάνου γειτονία ..
Όρπα πφι επρωκιουτςαχήκα .
Το τόπο πφι ένει στοιχιουτέ τάσου μη με όα τα βιούματα μη από μιτσί καμπτζί .
Κάθε βοά πφι ένει βιγλίζου ( αγναντέγκου ) το τόπο μη , νοερά ή τα πραγματικότητα ένει δακρύζου…..
ΚΑΛΕ ΝΙΟΥΜΟΥ ΞΗΜΕΡΟΥΜΑ … ΜΕ ΠΡΕΣΑ ΥΓΕΙΑ..
ΚΑ ΝΙΟΥΜΟΥ ΔΕΦΤΕΡΑ ΤΣΕ ΝΙΑ ΩΡΑΙΑ ΕΒΔΗΜΑ.
ΝΑ ΒΟΗΘΗΝΕΤΕ ΈΤΕΟΙ ΠΦΙ ΕΙΝΕΙ ΕΧΟΥΝΤΕ ΑΝΑΤΖΗ …
ΤΟ ΤΕΛΗ ΤΑ ΙΣΤΟΡΙΑ ΝΑΜΟΥ
ΚΑ ΑΤΣΑ εβδημά ….
Α υπόσχεση πφι εδούκαει έκει ότσι έκει θα δενάτσουει κατανόηση .
Μπαλήτσε ο φουστανελά απο το σιλάχι ση τα γραφτά διαμαρτυρία τσε νιε δούτσε το πρόεδρε τσε νιε πέτσε :
Όρσιε Αρε τα διαμαρτυρία τσε γραφτά .
Δίτσαιε το αίτημα πφι άλλοι πολικείλε τσε χωριουδάτζα νη είνει έχουντα μπητέ πραγματικότητα ..
Νιε άγκαει λοιπόν το γραφτέ οι δημόσιοι αρχαί τσε ετάτθαει ότσι ο 'κει θα παρθεί καννία απόφαση χωρίς το σβάϊσμα του Χαρκίου .
Εκχαράνει μονάχα απο τον αρχηγό να φύτσουει με ησυχία .
Το πλήθος εζάτσε τα κατούγια ση τσε πάλι .
Το σκολείε πάλι σε λήθαργο ..
Για να οράμε θα πραγματοποιηθεί ποτέ το αίτημα ;;
ΝΙΛΗΝΕΤΕ ΤΣΑΚΩΝΙΚΑ ΜΕ ΚΑΜΑΡΙ ΤΣΕ ΠΕΡΗΦΑΝΙΑ
ΔΕΦΤΕΡΑ  του Τςυγητή  Τσακωνοπαρέα μη .
ΔΕΦΤΕΡΑ  Του Τςυγητή  ΤΣΑΚΩΝΟΠΑΡΕΑ ΜΗ
Θιλενάδε τσε θίλοι .
Σαν σάμερε εδέτθαει επίθεση οι δίδυμοι πύργοι τα Νεα Υόρκη με αποτέλεσμα τα κατάρρευση σου .
Τάνου απο .
Οι νεκροί .
Θρήνε σε όα τα Νεα Υόρκη τσε ανα το κόσμο .
Α επίθεση , με αποτέλεσμα τα κατάρρευση τα χκίρια άε τα μετέπειτα καθημερινότητα νάμου .
Άε το τραπεζικό σύστημα , επίσης α προσωπικά ζωή του καθενός όπφου νιε έμαει ξέρουντε ως τότθε .
Ενει νια αμέρα πένθους όχι μόνιου γιατσι εχάτθαει τόσοι ζωέ , αλλά γιατσι ο καθένα απο σενεί εχάτσε κομμάκι απο τα προσωπικά ση ελευθερία , τσε το προσωπικό ση απόρρητέ……
ΔΕΦΤΕΡΑ  του Τςυγητή  .
Υ ΤΣΑΚΩΝΙΚΑ .
Οι πανέμορφοι δαντελουτοί παραλίε : το Λιβαϊδι , το Λυγερία
Το Τερέ , Το Ζαρίτσι , το Τσέρφο , το Κρυονέρι , Αγιαντρία τσε Άστρη .
Απο ταν άβα μερία οι Πέτσε , τσε α Ερμιονίδα .
Τα Ανάπλι ντε έκει καοσορίζουντα το Μπούρτζι τσε το Παλαμήδι .
Άμα ο τσερέ έκει βορία το Ζάμα τσε Νοκία ταν επιστροφή τότθε βάτσε μη Μάτη βάτσε μη .
Οι βουνήσοι είγκιαει μπαήντε πενατοί.
Ο Λάμπη ο Κουνιά πφι έκει ο καπετάνιε τθον Άγιε Χαράλαμπο έκει διηγηκχούμενε πρεσοί ιστορίλε τσε νια απο έντεοι έκει….
ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΗ .
Βασανιστά τσε πληγουτά , αγρούσα απαραμούα
Δίετε νη λίγο προσοχή Γρία ένει τσε ένει μοζούα .
Του κόρδε τα τσελή είγκιαει κρεμέντε Τάσου σε δίχκυ , τσιδόνια , ροΐδια , πορτοκάλια , κάρυα τσε νίγδαα.
Τάσου τα ντουλάπια τα γλυτσίσματα ( μουσταλευριά ,) τσε σε μερικά νοικοτσιουρία τα γλυκά τα μίςα , βότςου τσε τσιδόνι συνήθως .
Τάσου τα πουγκάλια κρεμαστά , α ριούγανη , το χαμομήλι , το Θυμάρι , το θρούμπι ,α μέντα .
Είγκιαει ένταει χρήσιμα για να νοστσιμήνουει του σομοί τσε επίσης για βότανα .
Τάσου σε όα τα κουμπάνια είγκιαει τα φαητά για τα ζώα .
Ο εμποκό έκει πρέπουντα να έκει γιομάτε με άχουρα τσε ο κρεβάτθα ( πατάρι ) γεμάκιου με σανέ ….
ΚΑΛΕ ΞΗΜΕΡΟΥΜΑ ….ΜΕ ΥΓΕΙΑ …
Πάλι Δέφτερα εξακρίε
Έδαρη όλοι του δουλείε ….
Τσε του δύου Βγενούδε ..
Ευχαριστού νιούμου πρεσιού εμού τσε του γονείε νιούμου πφε μ'εμπήκατε τα τιμή να σβαΐσετε τσε να απατζέλετε το ποίμα μη .
Συχαρητήρια τσε μπράβο νιούμου .
Έτθε βοηθούντε τσε πρεσιού μάλιστα , για να απαραμάει α γρούσα νάμου .
Ενει πρέπουντα νά ετθε περήφανοι τσε οι γονείε νιούμου να καμαρούκχωει για σε εμού .
Α γρούσα του τόπου νάμου ένει πρέπουντα να απαραμάι .
Ποίετε όλοι το χρήε νιούμου .
Έατθε όλοι μαζύ θα ση καταφέρουμε να έτθε σίγουροι για έγκεινη .
Εμού τα νέα καμπτζία θα κχοντούετε τα γρούσα τσε α ιστορία θα νη μου νη αναγνωρίσει .
Τθα γεράματα νιούμου θα αλήνετε καμαρουτά : Τσε εζού εβοηθήκα να απαραμάι α γρούσσα .
Ενώ α δικά μη ηλικία ένει έχα το βάρη τσε ταν ενοχή το ότσι αφήτσε τα γρούσα να σούσει , όρεγη πφι ένει σάμερε …
Εμού α ιστορία θα νη μου βραβεύσει με το μετάλειε τα Αναγνώριση τσε του θαυμασμού , ενώ ενεί θα να μου ποτσούει με ενοχέ τσε φταιξίματα….
Στηρίξετε τα προσπάϊθα τσε θα ανταμειφθείτε .
Ρωτήετε έντεοι του σιατέρε πόσιου περήφανοι είνει ….Καλε ξημέρουμα .ΑΓΑΠΗΕΤΕ ΤΣΕ ΕΜΟΥ ΤΑ ΓΡΟΥΣΑ ΝΑΜΟΥ για να μπορέτε να νη Βοηθήετε ΕΥΧΑΡΙΣΤΟΥ..……….Εμέ Νιούντε Τσακώνικα …..
…………Ο ΠΑΝΟ ……….
Ξάφνου τρουκάνια ενιάτθαει , απο Κούτρυφα  , Γιαννίου
Τα Νερατζία Παλιάωνα παντού τρουκάνια  ένει νίου .
Κούνοι ε κχαούντουντε , όνοι , άογα , μουάρια
Σε όα τα  Παλιόχωρα σε όα τα λειβάϊδα .
Κοπάϊδα απο προύατα , το Δέρςε τσε τα γιούρε
Σκάφουντα για νε 'ρέσωει σίντε τάσου του χούρε .
Απατηλέ το όραμα άμα τσε εξυπνήα
Τσίπτα ο 'κει υπάρχουντα , νια περιλυπία …
Μα έμα ευχαριστητέ , στιγμιαία για ότσι εζήκα
Ακχουγκία το μαγγούρι μη τσε το Σταυρέ μη εμπήκα
Δόξα νά 'χει τ'όνομα ση , τα χέρα ση να Βάλει
Α Έωνη τα Τσακώνικα ,να ση νιλήουμε πάλι ….
Ο πόλεμο ετελειούτσε .
Να μου απελευθερούκαει οι Ρώσοι .
Να μου αφήκαει ελεύθεροι να φύτσουμε Όκια έμαει περούντε έμαει αρίκχουντε ίιτα , ρολόγια τσε χρυσαφικά χωρις να να μού αμπδίζει κανένα  .
Τα Βουδαπέστη οι Ρώσοι είγκιαει ανεμούκχουντε παράδε του πορείε .
Άγκαμε λίγα γιατσί έμαι φοζουμένοι να άρουμε πρεσσά ..
Με τα λίγα πφε Άγκαμε αγοράκαμε λιγα πράματα χρήσιμα .
Όταν επεράκαμε απο τα Σερβία σε άγκαει όα .
Απο μεριτσοι άγκαει τσε τα τςέργα πφι είγκιαει φορούντε .
Άμα  Εσούκαμε το Μοναστσήρι ( πόλις Μοναστήρι Σερβίας ) τα Σερβία  εάγκαει ότσι έκει απαραματέ , από έταει πφι έμαι φορούντε …..
ΚΑΛΕ ΞΗΜΕΡΟΥΜΑ , ΚΑ ΔΕΦΤΕΡΑ , ΤΣΕ ΚΑ ΕΒΔΗΜΑ , ΠΑΝΤΑ ΜΕ ΥΓΕΙΑ .
ΔΕΦΤΕΡΑ ΤΣΕ  του Αωνάρη το  .
ΚΑ ΔΕΦΤΕΡΑ ΤΣΕ ΚΑ ΕΒΔΗΜΑ…
Εξόν απο τα μαμμού τα Κορογού είγκιαει τσε άλλοι γιάτρισε , για άλλοι αρρώστσειε .
Για κατςούματα , για στραμπουλίσματα .
Έκει α Τζελίνα του Παπαϊδά .
Α Αμαλία τσε α Άννα Πολίτα .
Τον Άγιε Λιδι έκει ο Βαλμά .
Του γένναι έκει α μανή α Τζελίνα Ντουζένη τα κάτου γειτονία α Ελένη του Δημοστένη , τσε α πιό γνωστά α Σιούλα α Κατσικόγιαννη , α Σιούλα α μανή .
Είγκιαει συμπαρεστεκουμένοι τσε είγκιαει παρούσε απο τα στιγμή πφι είγκιαει πρωτοπαρήντε οι πόνοι ως να νιαθεί το πρώκιου βάμα απο το νεογέννητε .
Εντεοι όλοι οι γιάτρισε α καθενία τθο είδος ση επροσνέγκαει πρεσά το τόπο σου τσε του συγχωριανοί σου .
ΝΑ ΕΤΘΕ ΟΛΟΙ ΚΑ ΤΣΕ ΝΑ ΧΑΜΟΓΕΛΗΝΕΤΕ .
Βάλτε τα ΤΣΑΚΩΝΙΚΑ τα καθημερινότητα νιούμου
ΤΣΑΚΩΝΟΠΑΡΕΑ ΜΗ  Α ΑΝΟΙΞΗ ΤΟΥ ΠΑΝΟΥ ΜΑΡΝΕΡΗ …
Α πρώτε μέρα τα Άνοιξη .
Κα Άνοιξη Θιλενάδε τσε θίλοι .
Α Άνοιξη ένει ζωντανέγκα τα φύση , νιε ενει μπάνα απο τα χειμερινά νάρκη , ένει φερίκχα ελπίδα , ένει φερίκχα Ανάσταση,
Χαρά, χαμόγελε , τσε ομορθία .
Ένει παρήα τσε ένει ελευθερούκχα τα γής απο το βάρη τα χιονέ , απο του κακουχίλε του χειμωνικού , τσε σε ένει μπάνα πέρε κάθε χρονία ….
Επίσης ενει φερίκχα τα γενέθλια τα επανάσταση για ταν ελευθέρωση τα πατρίδα νάμου .
Εφτσή έντανη α Άνοιξη τσε πάλι να ελευθερούει τα πατρίδα νάμου απο τα σαμερινά ση βάσανα ……
ΔΕΦΤΕΡΑ  του ΦΛΕΒΑΡΗ ΤΟ  .
Εμέ Νιούντε Τσακώνικα ..
ΤΣΑΚΩΝΟΠΑΡΕΑ ΜΗ …….
ΤΑ ΠΑΡΑΠΟΝΑ ΤΑ ΤΣΕΙΑ ΤΑ ΓΙΩΡΓΟΥ …  ΜΕ ΤΟ ΠΑΝΟ …
Αποτο βιβλίε του
ΓΙΑΝΝΗ ΤΟΥ ΚΟΡΟΓΟΥ ..
Τα βήματα μη ένα δειλινέ του Σοτθέμπρη μ' ενέγκαει απουρτέσε απο τα τζέα τα τσεία τα Γιωργού .
Εκει κατσατά σε ένα  σκαμνάτσι κοντά το φούρνε , ταν άκρα τα πακοστρουτά αυλή .
Έκει γιουρίζα τα σιούγα , το καρβουκιστήρι , τάνου τθο κχαρούτςι , αγαλιανά τσε με ρυθμό.
Ένα κουβάνιου μαγκήλι έκει στσεπάζουντα τα τσιουφά ση μέχρι χαμιά το πρόσωπό ση .
Έκει πρεσιού απασκολητθά με το έργο ση πφι αν ο 'μα καλησπερίζουνει ούτε πφι έκει θα κατάβει ότσι έμα όρπα .
Τσε για να αλήνου ταν αλήθεια εξαφνιάστε με τα χαιρετούρα μη …
ΚΑΛΕ ΞΗΜΕΡΟΥΜΑ ..ΚΑ ΔΕΦΤΕΡΑ ..ΚΑ ΕΒΔΗΜΑ ..
ΠΑΝΤΑ ΑΓΑΠΗΤΟΙ …
ΔΕΦΤΕΡΑ  του ΑΜΑΗ  .
Ο ΧΡΙΣΤΕ ΑΝΑΣΤΑΤΘΕ .
ΚΑ ΔΕΛΦΤΕΡΑ ΤΣΕ ΚΑ ΕΒΔΗΜΑ
Α τσεία α Γιώργου έκει έχα περαητθέ πρεσσά βάσανα , κακουχίλε τσε ανέχειε , όπφου όλε ο κόσμο τα εποχή .
Σε έκει ποία όα μοναχά ση .
Μαζούκχα τουρ ελήε , του δουλείε τα τσελή , προσέχα τσε φυάτθα τα μανάρια ση τσε το ονάρι ση πφι έκει α ίσιε ση χέρα .
Απο ότσι έκει περούντα τα Δεσποίνη το Δεκαπενταύγουστε , έκει μαζούκχα τα συμπράγκαλά ση το ταγάρι ση με τον άντε τσε το προσφάϊ ση , το παβουράτσι με το υίο ση , σε έκει ποτσούνα το ονάρι ση τσε ντουγρού για το παραθαλάσσιε χτηματάτσι να μαζούει τα χαρούπια .
Οι χαρουπίλε είγκιαει γιομάτοι , με καλέ τσε καοςεφτέ καρπό .
Τα μελτέμια είγκιαει λίγα τσε έγκεινη ένει ευνοϊκό για τα χαρούπια ….
ΚΑΛΕ ΞΗΜΕΡΟΥΜΑ ΜΕ ΥΓΕΙΑ …
…….Εμέ Νιούντε Τσακώνικα
ΔΕΦΤΕΡΑ  του Σετθέμπρη  .
….Εμέ Νιούντε Τσακώνικα …..
Δέφτερα  του Σετθέμπρη  ΤΣΑΚΩΝΟΠΑΡΕΑ ΜΗ .
ΚΑ ΕΒΔΗΜΑ ΣΕ ΟΛΟΙ ΝΙΟΥΜΟΥ…
Οι πρώτοι πφι ενέγκαει τα τέχρα τθο Τερέ είγκιαει : ο Σπύρο ο Φριντζήλα τσε ο Γιώργο ο Ξύγκο απο τα Γασταίνιτσα .
Εσταλήαει δύου κανίνια , ένα το μακρυού νησί τσε ένα το Πρίνε .
Ταν τέχρα νιε άγκαει οι ΤεριωτοΣαπουνατσιάνοι τσε κάθε τόσιου είγκιαει σταλίχουντε τσε άλλοιου όρπα πφι σε έκει δενάχουντα το δασαρχείε τσε με ταν άϊδα ση .
Του τοποθεσίλε Πρίνε τσε Τσέρφο , είγκιαει χκιστά τα πλέτερα χωριγοκάνινα .
Τα ερείπια είνει αραματά .
Ατςοίποι τσε γουναίτσε είγκιαει δουλέγκουντε ασταμάκιστα για ένα μιτσή μεροκάματε ή για κχάμποσιου χωρήγι για τουρ εδιτσοί σου ανάτζε .
ΚΑΛΕ ΞΗΜΕΡΟΥΜΑ ΤΣΕ ΚΑ ΕΒΔΗΜΑ , ΟΜΟΡΦΟ ΜΗ ΤΣΑΚΩΝΟΠΑΡΕΑ .
Να νιλήνετε τα γρούσα , μη κιάνετε τα ξεσυνέρια
Γιατσι αγρούσα θα χαϊθεί τσε θα πάθουμε χουνέρια ..
Κα ΔΕΦΤΕΡΑ ΤΣΕ ΚΑ ΕΒΔΗΜΑ ..
Του χρόνου έτεοι κάθε καθαρία ΔΕΦΤΕΡΑ οι σιατέρε είγκιαει φκειάντε του αρμυροκολιούρε τα τύχη σου .
Είγκιαει κχαράχουντε τα απαιτούμενα υλικά , άλιτα , υο , άτσι , απο τουρ οικογένειε πφι είγκιαει έχουντε μέλος με το όνομα Μαρία .
Α κολιούρα έκει γινουμένα πάντα λυσαούρα , γιατσι έκει πρέπουντα να βάλουει όλιου το άτσι πφι είγκιαει αρίκχουντε .
Όα ταν αμέρα νη είγκιαει περαήχουντε μοναχά με ταν αρμυροκολιούρα τσε δίχως ύο .
Τα αργά όποιερ έκει θα οράνει τον ύπρε σου , έτενη έκει θα ναθεί ο άτςωπο σου .
Εξον απο του πακοκολιούρε είγκιαει φκειάντε τσε τα χοστροκόλιουρα.
Ση είγκιαει ποίντε πιο χοντροί τσε ση είγκιαει φταίντε Τάσου τα χόβολη …
Για Μέανα ανηφορία , τάτσου φτώχεια , κα καρδία .
ΔΕΦΤΕΡΑ  του ΜΑΤΖΗ  .Εμέ Νιούντε Τσακώνικα .
ΤΣΑΚΩΝΟΠΑΡΕΑ ΜΗ συνέχεια με τον ΠΑΝΟ ΜΑΡΝΕΡΗ απο το βιβλίε του Γιάννη ΚΟΡΟΓΟΥ.
.ΚΑ ΕΒΔΗΜΑ ΤΣΕ ΚΑ ΔΕΦΤΕΡΑ.
Ούτε πφι με ενιάτσε τσε α φωνά Τάσου μη εσυνεχείε :
Έσει θυμούμενε το πανηγύρι τθον Άγιε Σωκήρα ;
Έσει θυμούμενε το χορέ τσε τα τραγούιδα;
Έσει θυμούμενε πφι είγκιαει παρήντε με τα καΐτσια απο τον Άγιε Αντρία , Άστρη , Άγιε Λιδι , απο τα Ίρια , Χαϊντάρια τσε Πέτσε ;
Έσει θυμούμενε όλοι του Μεανιώτοι πφι είγκιαει παρήντε με τα τα μουάρια με τα σαμάρια στολιστά με τουρ όμορφοι μαντανίλε, τσε τα κακίστρια με ένα σωρέ χαϊμαλία ;
Του Σιταινιώτοι , του Γαστενιτσιώτοι τσε του Πραστσιώτοι κχαμπέντε απο το Σπαϊθί ;
Ξεχάτσερε του καρπουζοθεμωνίε τσε του πεπονοθεμωνίε τθο τσύμα τα θασέ ;
Ξεχάτσερε όλοι του τσαμπάσηδε με το ζωντανέ σου εμπόριε ;
ΚΑΛΕ ΞΗΜΕΡΟΥΜΑ ΠΑΝΤΑ ΜΕ ΥΓΕΙΑ ….
ΕΜΕ ΠΕΡΗΦΑΝΟΙ ΠΦΙ ΕΜΕ ΑΠΟ ΤΑ ΤΣΑΚΩΝΙΑ
ΤΣΕ ΑΚΟΝΗ ΠΙΟ ΠΕΡΗΦΑΝΟΙ ΓΙΑΤΣΙ :
…..Εμέ Νιούντε Τσακώνικα…..
ΔΕΦΤΕΡΑ   του Νοέμπρη  ..
…….Εμέ Νιούντε Τσακώνικα ………
ΔΕΦΤΕΡΑ  του Νοέμπρη  .
……….ΚΑ ΔΕΦΤΕΡΑ ΤΣΕ ΚΑ ΕΒΔΗΜΑ ………
Οι γείτονε είγκιαει σαν του κλάρε απο το ίιδε δεντρικό ..
Όλοι οι πόρου ανοιτθοί , όλοι οι γειτόνοι καοδετθοί απο τα νία τσέα τθαν άβα .
Άμα έκει ζυμούνα νία , ένα παξιμάϊδι ή ένα κομμάκι πρότσουμα νιε 'κει θιλέγκα τα γειτόνισα , άμα έκει φκειάνα κίτθε τα πρώτα κομμάκια του γειτόνισε για να σκωρεθούνει οι ψιούχε .
Ότσι τσε να έκει λείπουντα απο το νοικοτσιουρίε , πρώτα το γείτονα .
Μα το άτσι , μα το προζύνι , μα το ξύδι , μα α ζάχαρη , μα κχάμποσα άλυτα , μα το γανουτέ λεβέτα ,το μύλε για το καφέ , το τέγανε , το δρεμόνι , τα σαμαροτσιαϊθία , τα ψαλία , για ότσι δήποτε πρώτα το γείτονα …..
Καλέ ξημέρουμα τσε κα συνταχινά ΤΣΑΚΩΝΟΠΑΡΕΑ ΜΗ .
ΝΑ ΕΤΘΕ ΟΛΟΙ ΚΑ ΧΑΡΟΥΜΕΝΟΙ ΤΣΕ ΕΥΤΥΧΙΣΤΟΙ …
Άμα λειπέψει το δρεμόνι
Το γείτονα Έτζε με το δρόνη
Μα α γρούσσα σα λειπέψει
Κακό ατςέ θα να μου ερέσει …..
Όσιου έκει λείπα α τσεία α Γιωργού έμα ποίου τα σκέψη .
Τάχα ένταει τα παράπονα είνει διτσαιολογητά ή γεροντιτσοί ιδιοτροπίλε .
Ένει ξέρου οτσι α τσεία α Γιωργού τσε ο μακαρίτα ο τσείε ο Γιώργο , πφι επενάτσε όρεγη τσε δύου χρόνου, είγκιαει βιοπαλαισταί όπφου οι πλέτεροι νοικοτσιούρηδε παληά .
Επαλεύαει με τα φτώχεια τσε εφόσον επιβοιούκαει είγκιαει τσερδιστοί ..
Ατςερέγκαει δύου υζοί ,  επαντρεύαει τσε επροιτσίαει  σιατέρε.
Νία πρεσιού σκληρά ζωή αλλά το χαμόγελε ποτέ ο σε λειπέβε .
Α νοικοτσιουρά παληά όκει μονάχα για του δουλείε τα τσελή αλλά τσε για του χούρε , δίπα απο τον άτςωπό  ση ….
ΚΑΛΕ ΝΙΟΥΜΟΥ ΞΗΜΕΡΟΥΜΑ .
ΤΣΕ ΠΑΝΤΑ ΝΑ ΕΜΕ ΑΓΑΠΗΤΟΙ.
ΚΑ ΣΑΡΑΚΟΣΤΑ ΤΣΕ ΚΑ ΚΑΘΑΡΟΔΕΦΤΕΡΑ ..
Βρε κακό πφι με ερέτσε εκει αούα τσε ξανααούα .
Εκει πρεσιου θυμουτά .
Ο ζυγούτσε μπίτι κοντά .
Με τα ζωντανά ση παρέα εγύρτσε τα τζέα ση .
Σε όα τα πορεία έκει καταρενουμένα του γυμνοκώληδε .
Μα πφι να ξερίσει κχάρα να ση δάει , σποία να ναθούνει .
Οι αμέρε είγκιαει περούντε τσε οι χαρουπίλε είγκιαει αραμούντε αμάζουτοι .
Στρούματα χαρούπια , με το φκυάρι είγκιαει μαζουκχούμενα .
Εστσέφτε ότσι άμα έκει θα κρυανήσει ο τσαιρέ έκει θα φύτςουει τα θέατρα τσε έκει θα ζάει να ση μαζούει .
Αλλα ο προφτάτσε .
Ένα βρέχο αποσούτσε τα χαρούπια τα θάασσα .
Εχάτθαει τα χαρούπια τζε μαζύ σου οα τα όνειρα πφι έκει έχα μπητέ .
Τα γυμνοκώληκα ζευγάρια όμως αραμάκαει τον εμαλέ ση τσε νη είγκιαει νατά εφιάλτα…..
ΠΑΝΤΑ ΜΕ ΥΓΕΙΑ …..ΒΟΗΘΗΝΕΤΕ ΤΟΥΡ ΑΝΗΜΠΟΡΟΙ ….
Το τέλη τα ιστορία νάμου ,
Εντανη ταν εβδημά , ΤΣΑΚΩΝΙΚΑ θα μάθουμε πρεσσά ..
ΔΕΦΤΕΡΑ  του αΑωνάρη  .
ΔΕΦΤΕΡΑ  του Αωνάρη  .
Κάθε αργακινά οι ατςοίποι , είγκιαει Κουβεγκιάζουντε για ταν ανομπρία , το ιίδε είγκιαει ποίντε τσε οι γουναίτσε , σε κάθε αντάμουμα σου , τα βρύση ή τα γειτονία .
Οι Τεριώτοι , οι Σαπουνατσιάνοι τσε οι Μεανιώτοι όλοι , αρσενιτσοί , συλιτσοί τσε τα καμπτζία ακόνη , είγκιαει σε απόγνωση .
Ο άντε έκει το νούμερε ένα σε κάθε οικογένεια , το βασικό σε κάθε τραπέζι , το θεμέλιε σε κάθε τσέα .
Άντε τσε άρτουμα , άντε τσε ελίε ,άντε τσε κάνα αβουγούλι ,άντε με μπατάτσε ,με άχανα , με όα .
Ο περσινέ φαέ σουσκούμενε .
Οι  Μύλοι ου είγκιαει δουλέγκουντε , οι ανέμε ούτε καν ταρασουμένοι.
Καλε ξημέρουμα τςε κα ΔΕΦΤΕΡΑ .
Έτζετε τα Ρεπογγίνα , όα όμορφα τσε φίνα
…… ΕΜΕ ΜΙΟΥΝΤΕ ΤΣΑΚΩΝΙΚΑ ……..
ΕΜΕ νιούντε ΤΣΑΚΩΝΙΚΑ
Όα είνει πακόστρουτα, σοκάτζα τσαί πλατεία
Οα είνει πεντακάθαρα παντού τάξη τσε ομορθία
Εστάμα τα πλατεία
Καταμεσής , ο' μα ξέρου κια να ζάου !
Άντρωπο κάποιε έμα προσπαθού ,ένα γιούρε να οράου
Πόρε ανοίε λιγοστά τσαι νία φωνά ενιάτθε
Τσί
Έσει ποίου όρπα ξένε μη ;
Μπάτσε κακό ενάτθε ;
Τσυρά μοι ο νάτθε κακό , μα ο 'νει ξερου τσι να ποίου ;
Άντρωπο ούτε ένα ο 'νει ορού , νία ούρα κα να αλήου …..
Έα ξένε μοι κόκιασε , έα καού παρείου
Το τόπο μοι εκάνερε τσέρασμα να ντη ποίου………
ΚΑ ΝΑ ΠΕΡΑΗΧΕΤΕ
Κα εβδημά να έχουμε όλοι νάμου .
Αφού υπογράφτε α συνθηκολόγηση ο καθένα απο σενεί άτζε τα πορεία τα επιστροφή .
Εφύγκα μαζύ με άλλοι απο τα Γιάννενα τσε τςάχουντε οα νιούτθα σούκαμε τσε ξημερούμαει το Μέτσοβο .
Απο όρπα περάκαμε ταν Κατάρα τσε ύστερα τα Καλαμπάκα .
Εκιούβαμε το κάμπο τσε τα σύνταχα με του πούε πάντα , αφού περάκαμε διαφορεκιτσοί τόποι τσε μερίλε , Εσούκαμε τα Τρίκαλα .
Μετά τα Καρδίτσα .
Τ' αργά κιούβαμε το σταθημό του τρένου τσε ταν άβα μέρα πάλι με του πούε Εσούκαμε το Γοργοπόταμο .
Α Σοϊθία Μανούσου , α παλιά μη γειτόνισα απο τα ξεσέλια , εγράβε ταν ατσιπέρη : Δεντρικά δίχως σίντε ου 'νει στέκουντα ορθά .
Μπάλετε τα συμπεράσματα νιούμου…,
………Εμέ Νιούντε Τσακώνικα ……
Ποιερ έκει όμως ογαριάζου τουρ αναποϊδήλε τσε τον τσίνδυνε απουρτέσε το μεροκάματε το οποίε έκει θα δει λίγο άνεση το νοικοτσιουρίε σου .
Οι γουναίτσε το σέρι .
Οι ατσοίποι άλλοι το σέρι , άλλοι τα περιβόλια , άλλοι το άνοιμα τα κηγάϊδα , άλλοι το σάκιασμα , τσε άλλοι το πότσουμα τσε ξεπότσουμα τθα καΐτσια .
Για όλοι σκληρά δουλεία απο τα σύνταχα ως ταργά , ήλιε με ήλιε .
Πρεσοί είγκιαει δεήντε δεμάκια όα ταν αμέρα τσε τα νιούτθα είγκιαει ποκίχουντε τα περιβόλια .
ΚΑΛΕ ΞΗΜΕΡΟΥΜΑ ΤΣΕ ΠΑΝΤΑ ΜΕ ΥΓΕΙΑ ..
Τσι έτθε αούντε , τσι έτθε αούντε
Μπάτσε έτθε ανυπομονούντε
Α γιορτά πότε να μόλει
Για να μαζουτθούμε όλοι
ΔΕΦΤΕΡΑ  του Σερικχή  ..Εμέ Νιούντε Τσακώνικα ..
Κα ΔΕΦΤΕΡΑ ΤΣΕ ΚΑ ΕΒΔΗΜΑ.
Ενιλήκαμε τσε για του κολιούρε , του τεγανοκολιούρε , το πρότςουμα , εθυνήμαει τσε τα βρεχτούρα , πφι νη ειγκιαει φκειάντε ταχκικά ιδίως άμα έκει παρήντα το φρέσκο Άι τα τζέα .
Ενιλήκαμε τσε για τα βραστογαλιά , με του γουλίε τον άντε τα σκουτέα , το κρασόβρεμα, σονιστέ άντε βουκχηχτέ το Άι τσε το κρασί .
Ενιλήκαμε για του κοσιούνε , για τα μακαρούνια τα φιογκουτά , το Καγιανά , τα πφίτα ,το τραχανά ,τσε το άλλιου ,
Το πλάτσα ,Υίο , ξίδι , Άι , άτσι , αβουγά , γουλίε απο άντε τσε παξιμάδι , αφού είγκιαει βράζουντα λιγάτσι έτοιμα για φαί ..
Δέφτερα τσε κα εβδημά , όα θα ζάνει νιά χαρά ..
Καλε ξημέρουμα με ΥΓΕΙΑ ..
ΕΜΕ ΜΙΟΥΝΤΕ
ΔΕΦΤΕΡΑ  του Σερικχή  ..
ΜΕ ΝΙΟΥΝΤΕ ΤΣΑΚΩΝΙΚΑ
Αποχαιρεκισμό….
Του Σερικχή  Δέφτερα σύνταχα ….
Εξοχικό μη όμορφο , με όνειρα ντε εχκία
Μα ντε 'νει αφήνου έδαρη , εσούτσε α ηλικία
Εκάνα για στερνά βοά , ντε 'νει αποχαιρεκίχου
Ο θα παρήμα πλέα ογή , τάνου ντη ν' ακχουγκίχου.
Ενα κχόμπο ένει κατσατέ , το έχε Γειά θα αλήου ,
Άλλιου Σαμπα τσε Τσιουρακά όρεγη ο ' νει παρίου .
Ενει έγκου τα πατρίδα μη , το τόπο πφι ενάμα
Μα το ότσι θα ντη απαρνηθού, δύσκολε ένει πράμα .
Ιςως να ντη επισκεφτού , αν τσε αφού μπορέου
Να ντη αρνηθού παντοτεινά ένει κάτσι πφι ο'νει θέου .
Προς το παρών έχε ένα γεια , τσε ίσως να γιουρίσου
Μα έδαρη βρε σύντροφο θα ντη αποχαιρεκίσου .
Κχοντούσου μη λυγίζερε του πάγοι τσε του χιόνε
Έσει απο του Χέρε μη φκειαστέ με αγάκη τσε με πόνε .
Πάντα να καμαρούτσερε όποιε α τύχη φέρει
Να αλήνερε καμαρουτά : με εχκίε ο Πάνο Μαρνέρη ..
ΔΕΦΤΕΡΑ  του Μάτζη το  .
Βρέ κουμπάρε τσι αθροίποι ΕΜΕ έχουντε για καπεταναίοι , για τιμονιέρηδε.
Ο 'νει εννοού μονάχα του σαμερινοί αλλά τσε του προηγούμενοι , τσε του πιο προηγούμενοι τσε του πιο πιο προηγούμενοι τσε του πιο,πιο , πιο,πιο , βάλε τσε βάλε , του πολικιτσοί γενικά ..
Είνει σκεδόν όλοι σου , σα πφου να σαλήερε ;
Άχρηστοι , ανίδεοι τσε θεατρίνοι.
Ναι κουμπάρε μη όα μαζύ
-Παντως για θεατρίνοι κουμπάρε είνει αρίκχουντε άριστα .
-Ε κάκια άκει θα είνει καλοί ..
-Βρε κουμπάρε έσει θυμουτέ ή ετρου με φαινούμενε ;
-Πρεσιού θυμουτέ κουμπάρε , χωλιατέ τσε κχρατθέ .
-Καταλάγιασε λιγάτσι κουμπάρε γιατσί θα πάθερε τσίπτα !
-Τσι να καταλαγιάσου κουμπάρε , πφι εκατατζίαμε κράτη τα ελεημοσύνα .
Κχάρατσε από γεί , κχάρατσε απο πά…Κιά ένει το φιλότιμο , α περηφάνεια νιούμου , α αγάκη νιούμου για έντενη το τόπο βρε , βρε , βρε άφε να μη νη ξεστομίσου.
Διακονιαραίοι εκατατζίατε .!!!
Βρε σε καλέ ντη κουμπάρε εκιού έσει βού……
ΤΣΑΚΩΝΟΠΑΡΕ ΜΗ .Α συνέχεια τα ιστορία νάμου …
Αλλά το χειρούτερε έκει άμα  εζάτσε το μπακάλη να ν'άρει τα κουμπάνια  , για τουρ ανάτζε τα τσελή.Αποκρίσιε είγκιαει παρείντε όλιου τσε κάτσι παρατάνου έκει θα χρειαστεί .Ο καφέ Κουστίζου πλέκιεριου , α ζάχαρη , το ρύζι , τα μακαρούνια ,ο μπακαλάο … Τα σαπούνια το ιίδε ακριβά .
Άτζε δύου πλαστιτσοί σακχούλε κουμπάνια .
Όα ση α σύνταξη εμπήτσε φτερά .
Κάτσι λιανά αραμάκαει να ανάψει κάνα τσεριούλι τον Άγιε ….Όνει κατάσταση έντανη , επαραπονέτθε τθο μπακάλη .
Τσι ακρίβεια ένει έντανη όσει αού μη .
Τσι να ντη ποίου τσε εζου βρε Νικοού , απογήτθε  ο μπακάλη , ακριβά ενει αγοράνου , ακριβά ένει πού.
Εσει ορούα το κράτη όνει έχουντα παράδε τσε ένει βάντα πλέτεροι φόροι , γιάγκεινη ένει τόσα ακρίβεια …
ΚΑ ΔΕΦΤΕΡΑ .
ΚΑ ΕΒΔΗΜΑ .
Κχολήα μερία απατζά , γύρκα για Σταματάτσι
Άκει να ποίου στάση οπά να ξαποστάου λιγάτσι .
Θυνήμα Όρπα το τσείε μη , το Γιάννη το Μαρνέρη
Όρπα έκει με του μούζε ση ( μελισσάε ) δικό ση έκει λημέρι .
Σαν έμα έντεκα , δώδεκα ,απ'όρπα επεράκα
Το τσείε Όρπα ερέκα νη χαρήκα άμα νη οράκα .
Χουφτούτσε τασ' το στήθη ση , Τάχα σα να μπαλήτσε
Τςίδε πρεσοί απ' το στήθη ση τάνου μη σε Βαλήτσε
ΚΑΛΕ ΞΗΜΕΡΟΥΜΑ ΚΑ ΕΒΔΗΜΑ
Αμέρε δεκαοχτώ αραμάκαει
Τσε όλοι οι Τσακώνοι νιάκαει
Για το γλέγκι πφε θα μόλει
Τσε Θα μαζουτθούμε όλοι
…….Ο ΧΡΙΣΤΕ ΑΝΑΣΤΑΤΘΕ ……
Τάνου το τραπέζι τα κουζίνα άτζε θέση το μαγικό κουκί.
Εβαλήκαει τσε τα τσεραία τσε α Θόδωρού ο χασοϊμερήε να μάθει το χειρισμός ση .
Έκει έχα τελειουτέ το Δημοκικό γιατσί αφεγκία ση έκει απο αψελέ τζάκι , αντίθετα με ταν απραχλε τα Μαριγώ πφι ο'κει έχα τελειουτέ ούτε τα πρώτε τάξη
( Τα ψιμούρα ) .
Οι γονείε ση είγκιαει φτωχοί τσε α Μαριγώ έκει πρέπουντα να νέμει τα μανάρια .
Α μιτσά κοινωνία του τόπου απο τα νία αμέρα ταν αβα έκει ένα τσίπτα για τα Θόδωρου σε αναμέτςμα με έταει πφι έκει Ρούλα τα τελεόραση .
Οα τα τελεόραση ειλγκιαει δενάχουντα μαγικά ..
..ΚΑΛΕ ΞΗΜΕΡΟΥΜΑ .
…..Εμέ Νιούντε Τσακώνικα …….
Τσακώνικα μη νιλήνερε ,
Να μη μοι ξαναλήρε
Γιατσί θε να ντι αλήου τσαι εζού , να ζα' ξεκουγκιστήρε
Δις: Πέφτα .Του Πάνου Μαρνέρη .
Σω καημένα!
Πέφτα τσιόα, αμέρα κα τα φύση όα
Να περάει τσ'έντανη κά, μακρύα θίλοι απ'εμπιά.
Για τα γιορτά νάμου .
Τίτιντα  του Αωνάρη  .
Ένι θίλοι χρίε νάμου να κιμήουμε τα γρούσσα νάμου
Γιορτά θαποίουμε τσαι σάτσι ο Κορωναϊό να κχράτσει .
Ελένη τσαί Πάνο  : ταρ Ελένη Μάνου .
……………Εμέ Νιούντε Τσακώνικα.
ΤΣΙΟΥΡΑΚΑ  του Δετσέμπρη .
Ελένη τσαί Πάνο
  : Ταρ Ελένη Μάνου….
Τσ εσ φκιάνα Ελένη, τσ εσ ποία;
Τσι έσι αρβαλίζα από το κουβάνιου σκοτάιδι!!!
Τσί να ποίου μαθές αμέρε πφη είνι, ετθάκα συνταχούλια να ζυμού του βασιοκολιούρε.
Να ζάου να ντι φέρου γκάνα νταβελέ να ξερίσερε τθαν ικχάρα τότθες μπρου να φύτσου.
Εθύτσε ο Σταμάκη ένα χιούρε τσαί θα νι μεζατθούμε τέσσεροι πέντε νοματέοι ..
Το νού ντι μη ντι γιάνει πάλι άρε γκάνα καλέ κομμάκι έντανη τα βοά… Άρε το λαιμό ένι το καλύτεζου…Άρε το ψαρονέφρι …
Όρα μη μι γιάνει, μη χάρε εκιού να αλήερε ένα όγο παρατάνου!!!!
Έντζε μην αλικογκίχερε.
Ογί μη ξεχάρε να μι δίρε το φλουρί για ταν κίτθα…
Φλουρί;;;;;
Κιά να ν'ερέσου το φλουρί κάψο Ελένη, βάλε ένα φράγκο, βάλε νια 'κοσάρα τάσου τσαι καμούσου…
Τσί να καμουθού καλέ, όνι έγγα να πριτθού καλύτερα, πφη θα ναϊθού εζού σεργούνι τα συμπεθέρα να μι κιάσει το τθούμα σι α φαρμασώνα!!!!
Έα, έα, άνοιτσε το κχομπόδεμα τσαί μην αλήνερε πρεσσά όγια…
Αμ εζάκα τσαί εζού ο ταλανιστέ να σι βάλου μ' ετίου ταν
Αγιελιδώτση κα να πάθου …
Πφη θα περάρε από ταν τσέα τα Νιχαού, άλε νι να μ'απολεί ταν πρωτοχρονία το καμπζιούλι το Γιωργάτση να νάμου κει
Το ποδαρικό μη μόλει γκανένα γρουσούζη τσαί ζάμε κατά Ζαραήλ…
Ουυυ έσι κιστία ένταει τα πράματα, κάτσα να φύτσου γιατσί εκιού θα μι ζουρλίσερε .
Με το καλέ να ξημερουθούμε, αγάπη του καρδίε νάμου….
…….Εμέ Νιούντε Τσακώνικα…..
Παράστσι  του Μάτζη το  ….
Κα νιούμου αμέρα καλε ΠΑΡΑΣΤΣΙ Τσακωνοπαρέα
Βάλτε του παρακάτου λέξε τα πρέπουσα σειρά φκειάχτε τα πρόταση τσε μετα ερμηνέψετέ νη .
Πορού , ταν , τα , να , να , τσε , τα , το , ασικρία , ένει , αυτοκίνητε , άζα , μόλου , άτσου , φρένα ;
Ένει —– — —– — ——- να —– — — — — —– — ———- ;
Ενει πορού να μόλου ταν ασικρία , να άτσου τα άζα , τσε τα φρένα το αυτοκίνητε ;
Εμέ Νιούντε Τσακώνικα ΔΕΦΤΕΡΑ  του Δετσέβρη  .
ΤΣΑΚΩΝΟΠΑΡΕΑ ΜΗ…… ΑΣΥΝΕΧΕΙΑ ΤΟΥ ΠΟΙΗΜΑΤΟΣ .
ΚΑ ΝΙΟΥΜΟΥ ΕΒΔΗΜΑ ΤΣΕ ΚΑ ΔΕΦΤΕΡΑ ….
Τουρ αγκαλίε ανοίτσετε , απρούετε του Χέρε
Τσε σφιχτοαγκαλιάστενη για να ση μπάλει πέρε.
Να  χαμογιάει χαρετά τσε τάνου ση να άρει
Να αντέξει το χειμωνικό να μόλει ο Αωνάρη
Ο ήλιε θα έν' πιο λαμπερέ , α 'μέρα  θα ατςεραίνει ,
Α θάασσα πιο σιονιστά, α φύση θα υγιαίνει .
Τοτθε θα ένει καλύτερα , θα ένει καουτσέρι
Τσε α Γρούσα νάμου Τσάκωνε , θα ένει το δικό ση μέρη .
Αρχόγκισα βασίλισσα σε θρόνε να κατσάαει ,
Τσε νία εφτσή να ποίουμε , όρπα να απαραμάει …
ΒΟΗΘΗΝΕΤΕ ΤΟΥΡ ΑΝΗΜΠΟΡΟΙ ,ΚΑΛΕ ΝΙΟΥΜΟΥ ΞΗΜΕΡΟΥΜΑ
…..ΟΧΡΙΣΤΕ ΑΝΑΣΤΑΤΘΕ ….
Α συνέχεια απο ( επιστροφή το σπήλη )
Επροχωρέκα αγαλιανά ,τα βήματα βαρεία
Σα να με έγκου θίλοι μοι ,σε κάποιε κηδεία .
Πρεσοί είγκιαει οι θύμησε , σε τάξη άκει να σ' βάλου
Με έκει παρήντα ουρλιαχτέ ,θίλοι μη για να μπάλου.
Ποίε βρε Πάνο υπομονή ,πφε σα καμπτζούλι εσ'ποίου
Νία φωνά σπο τάσου μη , κουίζα μα ο' μα νίου.
Μπαήκα το πιο ατςέ σκαλί , 'πουρτέσε ση εστάμα ,
Τα δάκρυα ασταμάκιστα , οι κοτζιχτοί το Βάμα .
Τάσου έκει κατακούβανε ,ένα γουλιάϊθι τόπο.
Πφου να μου αναστάγκατε ;
Γονείε Ποίερ έκει ο τρόπο ;
……Ο ΧΡΙΣΤΕ ΑΝΑΣΤΑΤΘΕ …….
( ΕΠΙΣΤΡΟΦΗ ΤΟ ΣΠΗΛΗ )
Μετά απο χρόνου θίλοι μη το σπήλη ξαναζάκα,
Συγκίνηση απερίγραφτε με το πφι νιε οράκα .
Όρπα επρωκιουπαιζάκαμε , σαν έμαει καμπτζία
Ορπα επρωκιουδρανήαμε , ορπα ταν ερηνία .
Παιγνίδια Τάσου του Γκρεμοί, του ζάρε τσε του βράχοι
Του Πρίνου τουρ αρίουνε , σε κάθε καταράχι..
Ντία α καρδία δυνατά, εσούκα το ισιουμάτσι
Σπήλη απουρτέσε μη , το παιδικό κονάτσι
Νία χαρουπία γέρικο , μισότσερε ελήα
Πρίνου , φιλίτςυ , αρίουνε , έχουντα συντροϊθία ….
ΝΑ ΕΤΘΕ ΟΛΟΙ ΚΑ
……..Εμέ Νιούντε Τσακώνικα …..
Εμέ Νιούντε Τσακώνικα ΜΕ ΤΟ ΠΑΝΟ  του Αμάη
………Ο ΧΡΙΣΤΕ ΑΝΑΣΤΑΤΘΕ…….
ΚΑ ΠΡΩΤΟΜΑΓΙΑ ΚΑ ΔΕΦΤΕΡΑ ΤΣΕ ΚΑΛΕ ΜΗΝΑ
Απ' το κρεβάτθα αραματοί , το βράχο οι κχραίλε
Πορόκλια ,αγκατέ ανύπαρκτα , τσε χάμου είγκιαει κροπίλε
Κάρβουνα πφι είγκιαει στοιχιουτά , σποΐα εκει λιγάτσι
Έκει νια ένδειξη μιτσά,ότσ' όρπα έκει κονάτσι .
Νία μίςα ερέκα σκουριαντά , νία παλιολεκία
Κηρούνι πολυτζεριστέ, του τοίχου τα κχραΐα .
Εστσέμα για ενθύμιε , τα μπρούσα να ση βάλου,
Μα Όρπα έκει ο τάφο σου ο 'μα πορού να σ' άρου .
Χερούλι απο κούτουλε, κουβανιστοί κοτρόνε ,
Κχόμπο μ'εστάτθε το λαιμό , με έντεοι του εικόνε.
ΚΑΛΕ ΞΗΜΕΡΟΥΜΑ ΠΑΝΤΑ ΜΕ ΥΓΕΙΑ
…….ΕΜΕ ΝΙΟΥΝΤΕΤΣΑΚΩΝΙΚΑ ……..
ΠΑΡΑΣΤΣΙ  του Γενάρη  …
Ταν άβα αμέρα να μου αποσούκαει τα Πάκα  του Αγιελιδίου .
Το δειλινέ τα ίιδε  αμέρα  να μου εβαλήκαει σε νία μαούνα μαζύ με τουρ άλλοι όμηροι , Βαστσινιώτοι τσε Αγιελιδώτοι , τσε να μου αποσούκαει τα Ανάπλη , τσε απο Όρπα κατευθείαν το στρατώνα του Άργου .
Ορπα αραμάκαμε περίπου νία εβδημά νησιτσοί  .
Να μου είγκιαει ποίντε Γυμναστιτσή  κατά λιακού τσε να μου εκουρεύαει γουλί , επειδή έκει κυκλοφορούα πρεσσά ψείρα .
Απο όρπα τσε μετά , απο νία βασανιστικά εβδημά εζάκαμε το σταθιμό Λαρίσσης .
Να μου εςημούκαει σε φορτηγά βαγόνια .
Δύου ούρε ταν αμέρα είγκιαει ανοίντουντε του πόρου για να μη κχράτσουμε σα  του πφογκιτσοί .
ΝΑ ΕΤΘΕ ΟΛΟΙ ΚΑ .
ΠΑΡΑΣΤΣΙ  του Δετσέβρη το
ΤΑ ΚΑΛΑΝΤΑ ΟΠΦΟΥ ΣΕ ΕΜΑΕΙ ΑΟΥΝΤΕ ΜΙΤΣΟΙ .
Χριστούγεννα πρωτούγεννα , πρώτε γιορτά του χρόνου
Μπαήτε  , οράτε,  μάθετε, κειά ο Χριστέ ενάτθε
Ενάτθε τσε ένει ανασταινούμενε, με γά τσε με το μέλι .
Το μέλι είνει τςούντε οι άρχοντε, το γα οι αφεντάδε
Τσε το μελισσοβότανε   Να ούσουντε οι τσυράδε .
Ενεί όρεγη  ο κάναμε , να κίουμε τσε να φάμε
Από αγάκη κάναμε τσε να νη μου οράμε .
Ορεγη πφε τραγουδήκαμε τοίχο να μη βροντάει
Τσε ο νοικοτσιούρη τα τσελή πρεσσοί χρόνου να ζάει ..
ΤΣΕ ΧΡΟΝΟΥ ΠΑΣΙΟΙ….
ΒΟΗΘΗΝΕΤΕ ΤΟΥΡ ΑΝΗΜΠΟΡΟΙ .
Εμέ Νιούντε Τσακώνικα  .
ΠΑΡΑΣΤΣΙ  του Γενάρη …Ι
Συνέχεια τα ιστορία ..
Εκάνε το Τερέ ο  Σπετσιώτα πληροφοριοδότα Βατζέλη Λυγκιάρη τσε σε εδούτσε πληροφοριέ για ταν ιταλικά φρουρά του νησίου.
Μετα ταν ανατροπή του Μουσολίνι , ο στρατάρχη Μπαντόλιο  έκει προσπαθού να ποί ανακωχή .
Οι  Ιταλοί στρακιώται εχάκαει το ηθικό σου .
Με νία μιτσά δένανη απο αντάρτοι έκει θα παραδουθούνει,  σε επέτσε .
Α αντιστασιακά ομάδα απο του Τεροσαπουνατσιάνοι αποφασίε να δράσουει .
Είγκιαει λίγοι με πρεσσιού λίγο οπλισμό .
Α αγάκη για ταν πατρίδα σου όμως ατςά.
Περάκαει λίγοι αμέρε  τσε ένα μιτσί καΐτσι πφι εκάνε απο του Πέτσε άτζε ταν ομάδα με του Τσάκωνε .
Ο πληροφοριοδότα έκει έχου ειδοποιηστέ τσε τουρ αρχέ του νησίου για του προθέσε τα ομάδα .
Το καΐτσι αφού  αποβιβάε τα μιτσά ομάδα τα δυτικά μερία του νησίου τσε αφού εδούτσε οδηγίλε, ο αρχηγό μαζύ με το Μήτρο το Ζαρόκωστα εβαλήκαει πλώρη για το λιμάνι του νησίου .
Ο Δήμαρχο του νησίου τσε ο αρχηγό τα ομάδα είγκιαει συζητούνται για το πφού τσε πότε έκει θα ναθεί .
Εαν έντανη α προσπάθεια όκει έχα επιτυχία  τα αντίποινα του κάκοιτσοι του νησίου θα είγκιαει ατςθά .
Εν τω μεταξύ έκει διαδουτέ τσε τουρ ίιδοι τουρ Ιταλοί ότσι ομάδα απο αντάρτοι  ( γιούρε του διακόσιοι τον αριθμό) είγκιαει αποβιβαστεί  το νησί .
Το περιστατικό για έτανη τα λανθαστά είδηση ενάτθε ως εξής : ο Λία ο Λυσσίκατε ( Λιάτση ) μετά ταν αποβίβαση εζάτσε σε γνωστά πηγή να γεμίσει τα παβούρια με υιο.
Όρπα έκει ζατέ ένα ντόκιε με το μουάρι ση .
Μόλις οράτσε τον αντάρτα (Λιάτση) νιε ρωτήτσε : Ετθε πρεσοί;
Ο Λιάτση απαντήτσε : ΕΜΕ κανιά διακοσιαρία τσε όνει προφταίνου να κουβαλήνου υιο… Ο ντόκιε απαρατήτσε το μουάρι τσε δρανήντου εσούτσε τα χώρα τσε εμεταδούτσε  οτσι οράτσε του  αντιστασιατσοί .
Α πληροφορία εσούτσε τσε τουρ Ιταλοί ….
ΤΑΧΙΑ Α ΣΥΝΕΧΕΙΑ ……….
Ο ήλιε απο το σίνα ξαγκριστέ , τα χιόνα να αγναγκίσει
Τα γη τα φύση τα ζωή να ση καομερήσει .
Οι σονιστοί ακτίνε ση ,παντού να απρουθούνει
Οι σίσοι  τσε οι θάασσε να ση καοδετθούνει .
Να λείωει οι  παγετόχιονε , ο τόπο να ξαφρούει
Μπρι μόλει ο άλλε ο χιονιά , τσε α γης όα  παγούει .
Ως πφί να μόλει α Άνοιξη , τα Δεντρικά να ανοίτσουν
Πράσινε α φύση να γκιουθεί , χαμόγεα να ανθίσουν .
Αθροίποι να ερωτευτούν πουλία να τραγουδήνει ,
Αγάκη , χαρά ,χαμόγελε να νάμου οδηγήνει ….
ΠΕΦΤΑ  του Γενάρη  …
Απο τα Παληόχωρα να μου αποσούκαει τα Σοχά .
Επεραήαμε ταν αργακηνά  ταν άουνα του Λαζαρίνα Γιώργου Κώστα Μαστοράτση .
Ταν άβα μέρα να μου αποσούκαει τον Άγιε Ανάργυρε ( κχριανιδά ) .
Όρπα αραμάκαμε  αμέρε .
Ορπα εκάναει οι γονείε να μου να μου ενέγκαει ίιτα τσε επαρακαλέκαει του Γερμανοί να να μου αφήουει να γύρουμε του Τσέλε νάμου .
Δεν σε δούκαει κανία σημασία τσε οι άραχλοι εφύγκαει με πλέτερε στεναχώρια ατσίτερε καημό .
Απο Όρπα να μου αποσούκαει τον Κοίλασε τον Άγιελίδι , τον Άγιε Χαράλαμπο.
Πάλι εκάναει οι διτσοί νάμου, παλι παρακάλια αλλα μάταια ..Τσίπτα …Ποίνετε το καλε τσε ξερίχετε νη το Γιαλέ ….
ΚΑΛΛΕ ΞΗΜΕΡΟΥΜΑ , ΠΑΝΤΑ ΜΕ ΥΓΕΙΑ .Εμέ Νιούντε Τσακώνικα
Εμέ Νιούντε Τσακώνικα ΠΕΦΤΑ  του Γενάρη  .
Τσακωνοπαρέα μη  Ποίε  άλλε απο το Νικόα το Κούλμπο οκει θα ποί τραγούιδι
Ταν εξουδετέρωση τα ιταλικά φρουρά του Πέτσε απο νία μιτσά ομάδα
Τεροσαπουνατσιάνοι.
Ενα τέτοιου κατόρθουμα πφου να μη ναθεί τραγούιδι
Πφου να μη ναθεί χαμόγελε ελπίδας έτεοι του του βασανιστεί χρόνου νία μιτσά ομάδα
Απο συμπατριώτε νάμου εδούτσε το παρών τα πιο καίριε στιγμή τα  Γερμανοιταλικά
Κατοχή .
Α φωνά  τα σκαβουτά πατρίδα καούα τα καμπτζία ση να αντισταθούνει
Ερέτσε πρόθυμοι του συγχωριανοί νάμου .
Έκει ακόνη σονιστέ του  μνήμε σου το τρομακτικό
Γεγονός .
Νία μπόμπα έκει ξεριστά απο τουρ Ιταλοί ( Ιταλικό αεροπλάνο ) τον κάτου Τερέ
Ο Παναγιώτη ο Παπαδιά ( ο Αφέγκη του νονού μη απο τον οποίε άγκα το όνομα ) εσκωτθούτθε
Ταν Αλβανία .
Ετανη ταν αμέρα είγκιαει ποίντε το μνημόσυνε ση .
Το Αεροπλάνο Εξερίε τα μπόμπα τα τζέα ση ακριβώς έτανη ταν αμέρα , έκει  άνοιξη το …….
Να ξαναγύρουμε όμως τουρ ήρωε νάμου .
Το ηρωικό τσε τολμηρέ εγχείρημα ενάτθε το χεινόπωρε του  .
Ταν ομάδα είγκιαει  ΛΥΡΗ ΚΩΣΤΑ, ΝΙΚΟΑ Μ ΛΑΛΟΥΔΑΤΣΗ , ΝΙΚΟΑ Π ΚΑΡΔΑΡΑ
ΛΙΑ Σ .
ΛΥΣΣΙΚΑΤΕ ( Λιάτση ) ΓΙΩΡΓΟ Μ ΣΑΠΟΥΝΑΤΣΗ ( Εγγλέζο ) ΤΣΕ Ο ΜΗΤΡΟ Λ ΖΑΡΟΚΩΣΤΑ
Αρχηγό τα ομάδα έκει ο ανθυποπλοίαρχο ΝΤΙΝΟ  Η ΑΛΕΥΡΑ ..
Έατθε Τςακωνόπουα τςέ εμού Τςακωνοπούλε
Απο Αγιελίδι Μέανε τςε εμού Τεριοτοπούλε
Έατθε απο τα Σίταινα , τσε εμούΓαστενιτσιώτοι
Απο Άγιε  Αντρία τσε Πραστέ  καλοί μη Βαστσινιώτοι .
Πραματευτά , Σαμπατική , Λειβάδι , Σαπουνάτσι ,
Τα γρούσα να αναστάνουμε , να νη βάλουμε τ' αβάτσι .
Εατθε όλοι τσε μαζύ , να ανασκουμπουθούμε ,
Τσακώνικα να μάθουμε να ση αναβοιούμε .
Ναϊ βάλουμε το θρόνε ση τσε όρπα  ν' αραμάει.
Οτσ' ένει βασίλισσα θεά , κανένα μη νη ξεχάει …..
Μετά απο δύου εβδημάε εσούκαμε ταν Αυστρία .
Όρπα να μου εξετάνει οι γιατροί τσε να μου ερέκαει πρεσιού εξαστενιστοί.
Να μου αποσούκαει το ΓΚΡΑΤΣ..Αφού αραμάκαμε Όρπα μεριτσοί αμέρε να μου αποσούκαει το ΚΡΙΣΚ – ΚΛΑΚ.
Το μόνιου ευχάριστε έκει ότσι τσε οι  πατριώτε έμαει μαζύ τσε έμαει παρηγορούντε  ο ένα τον άλλε .
Εμαει νιούντε Τσακώνικα , έμαει αούντε τα ντέρκια νάμου , πότε βούντε τσε πότε γεούντε , έμαει δείντε κουράγιο ο ένα τον άλλε .
Ο θάλαμο πφι έμαει αραμούντε έκει έχου κρεβάτθοι , φώς , σόμπα τσε καρέγκλε .
Να μου εβαλήκαει σε διάφοροι δουλείε , άλλοτε αμέρα τσε άλλοτε νιούτθα …..
ΚΑΚΕ ΞΗΜΕΡΟΥΜΑ .
ΝΑ ΕΤΘΕ ΟΛΟΙ ΚΑ  .
ΣΑΜΠΑ  του Δετσέβρη
Ενιάκατε Τσακώνοι μη τσε του Τερού γειτόνοι
Μιτσοί ,  ατςοί , μεσόκοποι ,Τσακώνισε Τσακώνοι .
Τσακώνικα μαθήματα , καθημερνά έμε  ποίντε
Το ιντερνέτ το φέισμπουκ ,τα Γρούσα ο 'με αφήντε .
Νιάαύρα 'στσεπάε ταν Τσακωνιά , νιά αύρα τον αέρα
Τσακώνικα είνει νιούμενα παντού τσε κάθε μέρα.
Τσάκωνε Σιταινιώτοι μη ,τσε 'μου Γαστενιτσιώτοι ,
Ποίετε επανάσταση τσε 'μου θίλοι Πραστσιώτοι .
Οι Αγιελιδώτοι αρχήαει , Μέανε Σαπουνάτση
Πραματευτά τσε τον Τερέ , θα ση μάθωει νεράτσι .
Σειρά ενει έχου τσε ο Γιαλε   να αρχήσωει τσε όρπα πέρε
Τα ΓΡΟΥΣΑ ΝΑΜΟΥ Τσάκωνε θα παίζουμε του Χέρε
ΚΑΩΣΥΝΑ ΤΟΥ ΚΑΡΔΙΕ ΝΙΟΥΜΟΥ … ΠΑΝΤΑ ΜΕ ΥΓΕΙΑ …
ΒΟΗΘΗΝΕΤΕ ΤΟΥΡ ΑΝΗΜΠΟΡΟΙ ΝΗ ΕΙΝΕΙ ΚΑΟΥΝΤΕ ΤΣΕ ΟΙ ΑΜΕΡΕ .
Εμέ Νιούντε Τσακώνικα … ΚΑΛΕ ΞΗΜΕΡΟΥΜΑ .
Ο λοχαγό Ιταλέ  πφι έκει νιού  άπταιστα τα Ελληνικά αρχινήε του διαβουλεύσε με το Δήμαρχο έκει τρομαχτέ με το νέο τσε σίγουρα έκει θέου να παραφυάτσει απο επίθεση του στρακιώτε ση .
Εθεωρέτσε λοιπόν σουστέ να παραδουθεί , με ταν συμφωνία να μη ση φερθούνει σαν αιχμάλωτοι .
Παραδούτθαει λοιπόν τσε ο κόσμο έκει ζητωκραυγάζου τάτσου απο το Δημαρχείε .
Το νησί έκει θα ανασάνει τον αέρα τα ελευθερία.
Εκανονήστε λοιπόν οι ατςοίκοι τα φρουρά με όλιου το πολεμικό υλικό να επιβιβαστούνει τα Δυτικά μερία του νησίου του δέκα α ούρα τα Νιούτθα .
Με κάποιε συννενόηση τα Τσακώνικα οι Τσάκωνε αντάρτοι επιβιβάσταει τελευταίοι τσε αφήτθε να εννοηθεί τουρ Ιταλοί οτσι οι υπόλοιποι αντάρτε έκει θα αραμάνει το νησί .
Αφου το καΐτσι έκει έχουντα πλώρη για τα Τσακωνιά ( Τερέ)  φωτοβολίδε εφουκίαει τον ουρανέ τσε οράκαει τα μερία προς το τσυπαρίσι Γερμανικό πολεμικό .
Έγκεινη σε ανησυχήτσε πρεσιού τσε σε αναγκάε να γιουρήσουει κίσου .
Εστάτθαει πρεσιού τυχεροί γιατσί το Γερμανικό πολεμικό αρχινήε να ποίνει έλεγχο σε ένα Άγιελιδότσιχο καΐτσι το οποίε νιε οδηγήτσε σε παραλία τα Τσακωνιά ώστε να ναθεί έλεγχο … Νιε αφήκαει ελεύθερε γιατσι ο ερέκαει τσίπτα ύποπτε .
Ταν άβα μέρα με άλλιου καΐτσι πιό ογλήγορε άγκαει ταν απόφαση να αποπλεύσουει τσε πάλι .
Τσε έντανη τα φορά χωρίς  περιπέτειε εσούκαει το Τερέ .
Οι Τεροσαπουνατσιάνοι σε υποδέτθαι με περηφάνεια τσε ατςέ ενθουσιασμό .
Ετσινδυνεύαει τα ζωή σου για ταν Πατρίδα .
Εγράφτε έτρου άβα νια παράγραφο του αντιστασιακού αγώνα απο τουρ Έλληνε .
Όσιου για τουρ Ιταλοί οδηγήτθαει τον Άγιε Βασίλη απο αβα ομάδα .
Μετα απο - αμέρε απολήκαει τα πυρομαχικά τσε τα  όπλα σου …..
ΤΗΤΗΝΤΑ του Γενάρη  .
Συνέχεια απο τα επφέρη ….
Ο Νιχάλη Δημοστένη Λαλουδάτση , έκει ένα από τουρ αιχμάλωτοι τσε θα σβαΐσουμε ταν ιστορία όπφου ο ίιδε νιε διηγήτθε .
Χρόνου περάκαει απο τότθε όνει ξέρου αν ένει κανένα τα ζωή από τουρ αιχμάλωτοι .
Τα ονούματα είνει : Νιχάλη Δημοστένη Λαλουδάτση ,Θόδωρε Αναστάση Κορόγο, Λία Πολίτα ( Γερολιά ) , Σταύρο τσε Γιάννη Δολιανίτα ( αϊθήνε ) , Σταύρο Λυρή , Νιχάλη Κορόγο (Λούργιο) ,Λία Κορόγο , Τριαντάφυλλε Μανούσο , Παναγιώτη Κότσυφα , Γιάννη Παραστσευά, Σαράντο Γιώργου Κατσικόγιαννη τσε Γιώργο Γιάννη Εγγλέζο .
ΠΑΝΤΑ ΜΕ ΥΓΕΙΑ.
ΕΜΕ ΝΙΟΥΝΤΕΤΣΑΚΩΝΙΚΑ….
Εμέ Νιούντε Τσακώνικα ,ΤΗΤΗΝΤΑ  του Δετσέβρη  …
) Τα γαλανή το φόρεμα , τα Ρούσα το Βραχάνι …..
)Κάτου το κάμπο το πρακιού σιάτη ένει κιούφα μοναχά….
) Νία βλαχοπούλα αρωστήτσε , σε κρέφκικα λημέρια .
) ΤΑΝΟΥ σε ψεά ραχούλα ,  κασημένα βλαχοπούλα ….
) Του Γιώργου α Μάτη έκει αούα ,του Γιώργου α Μάτη ένει αούα
Γιώργο γιατσι οσει παντρεγκούμενε ……
) Τσινήκαει τα Τςανόπουα , τσε όα τα Λεβεντόπουα ….
ΚΑΩΣΎΝΑ ΤΟΥ ΚΑΡΔΙΕ ΝΙΟΥΜΟΥ , ΠΑΝΤΑ ΜΕ ΥΓΕΙΑ……
ΒΟΗΘΗΝΕΤΕ ΤΟΥΡ ΑΝΗΜΠΟΡΟΙ ,ΝΗ ΕΙΝΕΙ ΚΑΟΥΝΤΕ ΤΣΕ ΟΙ ΑΜΕΡΕ …
ΤΗΤΗΝΤΑ του Γενάρη
Αρχημηνία τσε αρχηχρονία , ψεά μη δεντρολιβανία
Τσε αρχή για νέο χρόνε Άγιε με τον Άγιε θρόνε .
Αρχη πφε μπαήτσε ο Χριστέ , με τ'Άγιε πνεύμα φουκιστέ
Ταγη για να τσαχίτσει τσε για να καωκαρδίσει .
Άγιε Βασίλη ένει παρίου αγάκη σ' όλοι ένει δίου
Απο τα Τσεσαρία εκιού έσει Αρχόγκισα τσυρία .
Ένει ίκχου εικόνα τσε Χαρκί , τσε ένει διαβαίνου το στρατί .
Χαρκι τσε κααμάρι οράτε μη παλληκάρι
Βασίλη απο κιά έσει παρίου ,  για κάτσα λίγο να ντη αλήου .
Τσε απο κιά έσει κχαμπαίνου ποίε πορείε εσει διαβαίνου .
Απο τα Μάτη μη ένει παρίου , τσε ο θα νη μού τραγουδίου
Τσε το σκολείε ένει έγκου , τσε τα γράμματα ένει μαθαίνου .
Κάτσα να φάρε Κάτσα να κίερε , Κάτσα να τραγουδίερε
Γράμματα εμα μαθαίνου τσε τραγούϊδα  όνει ξέρου
Εμέ Νιούντε Τσακώνικα  ..ΤΗΤΗΝΤΑ  του Δετσέβρη  .
Έατθε καλοί  μη θίλοι , με χαμόγελε  τα χείλη ,
Με καρδία ανοιτθά τσε οα θα ζάνει νία χαρά
Εφκειάκα τσε καφούτςι τσε ανάβα το κχαρούτςι .
Ενει Τσακώνικα έμε ΝΙΟΥΝΤΕ , γιατσι όλοι έμε πορούντε .
Φέρτε γάστενα γα φτάμε , ταν ικχάρα να κατσάμε ,
Λίγο για να σονιστούμε τσε να ευχαριστηθούμε .
Να αλήουμε παρανύθια , κόκχουνε με τα ροδύθια ,
Να αλήουμε παρόλε , με χαρά τσε δίχως δόλε ……
Τςίιτα  του Γενάρη  ..
Τσακωνοπαρέα μη ..
Ενα αιχμάλουτε ένει θυμούμενε .( Απο το βιβλίε του Γιάννη του Κορόγου )
Ο Αφέγκη μη με έκει έχου πετέ ότσι ,  ένα ξένε ερέστε τον Άγιε Χριστόφορα , τσε απο τα ΚΕΙΝΑ  ση εφαήτσετα φυκήλια απο τα καγκήλια .
Ορπα κοντά νιε ερέκαει πενατέ .
Ο φασισμό τσε α παραφροσύνα του Χίτλερ οδηγήκαει λαοί σε καταστροφιτσοί αρρώστσειε τσε θανάτοι απο ταν κείνα.
Λες τσε όα τα βάσανα ου είγκιαει αρτσετά εκάνε τσε έγκεινη να σ' ερέσει.
Τα τέλη του Σερικχή το   οι Γερμανοί αναστατούκαει τα Παλιόχωρα .
Εκιάκαει  όμηροι .
Σε εβάκαει όλοι οι Τεριώτοι .
Σε εκιάκαει τσε σε απολήκαει όμηροι τα Γερμανία , να δουλέψουει για να αντικαταστήσουει του νέοι Γερμανοί , οι οποίοι είγκιαει πολεμούντε για τον υστερικό Χίτλερ σε διάφορα μέτωπα….
Έντεκα μήνοι χωρις κανία είδηση .
Τα νηρόγια απο τα νία μερία ως ταν άβα του Τερού , καθημερινά τσε  ασταμάκηστα .
Ο ματέρε για τα Βαστάρια σου , οι παντρευτοί για τουρ ατςοίποισου τσε τα μιτσά καμπτζούλια για τον Αφέγκη σου βούντε καθημερινά τσε  απαρηγόρητα .
Είγκιαει έχουντε νιατέ οτσι οι Γερμανοί  είγκιαει  ποίντε σαπούνι τουρ αιχμάλωτοι .
Ότσι πιο απάνθρωπο ένει πορού να φανταστεί κανένα, πόσιου μάλλον να νη υλοποιήσει …
ΤΣΑΚΩΝΟΠΑΡΕΑ ΜΗ..
Χιόνε το εξοχικό  του Νοέμπρη
Τςε ακόνη ούνει τςε φερτά ,  Χριςτούγεννα Δετςέβρη .
Είνοι αούντε οι ειδιτσοί , βαρειού θάνει ο χειμώνα
Έτρου ένει πρέπον να ναθεί , έτρου ένει ο κανόνα .
Αμάη με τα λούλουδα , καΐλε καουτσέρι
Βροχάδε το χεινόπωρε ,τσε χιόνε το Δεσέβρη .
Ετρου σε ΕΜΕ ξέρουντε , μακάρι να μην άτσει
Γιατσι θίλοι οι άθρωπο , πρεσιού κικρά θα βάτσει.
Μη φέρουμε καταστροφή τον τόπο πφι έμε ζούντε
Να νη κχοντούμε καθαρέ, γιατσι νιε με πορούντε .
Να μόλουει υστερούτεροι , να χαιρηθούν τα φύση .
Να ορήνωει Ανατολή Να ορήνωει τσε Δύση ….
Τςίτα  του Δετσέβρη  ..
ΤΑ ΚΑΛΑΝΤΑ ΤΑ ΤΣΑΚΩΝΙΚΑ ΜΕ ΤΟΝ ΠΑΝΟ ΜΑΡΝΕΡΗ ….
Κα νιούμου αμέρα άρχοντε τσε αν ε.Νει ορισμό νιούμου
Τα γέννα του Ιησού Χριστού , να αλήου τη αφεγκεία νιούμου
Χριστέ ενάτθε σάμερε , τα βηθλεέμ τα χώρα  ( πόλη)
Τσε οι ουρανοί γιορτάζουντε, χαρά τα φύση  όα .
Τάσου το σπήλη το παχνί ,ενάτθε ο Βασιλία
Ο ποιητή τουρ ουρανοί , του κόσμου ο Μεσσία ..
Πρεσοί Ατζέλοι ψάλλουντε το δόξα τραγουδούντε
Κοντά ση τσε όλοι οι βοστσοί με πίστη τραγουδούντε .
Απο Περσία Τσινήκαει  μάγοι με καούϊδα
Το άςι το πιο λαμπερέ πιστά σ' ένει οδηγούντα ……
ΧΡΟΝΟΥ ΠΡΕΣΟΙ ΤΣΑΚΩΝΕ ΤΣΕ ΤΟΥ ΧΡΟΝΟΥ .
ΠΑΝΤΑ ΜΕ ΥΓΕΙΑ  Εμέ Νιούντε Τσακώνικα
Εμέ Νιούντε Τσακώνικα …Τςίτα  του Δετσέβρη το  .
ΤΣΑΚΩΝΟΠΑΡΕΑ ΜΗ … Α συνέχεια απο το ποίημα .
Ο Αλέξης και ο Ομπάμα .
Άιντε να ανασκουμπουθούμε ( τα τζέα νάμου) να μαζούμε
Όμε θέντε ελεημοσύνα , μόνο λίγο καωσύνα .
Θα ση φκειάξουμε ενεί , αρκεί να έμε ενουτοί .
Γκρίνια μη τσε να μου κιάσει , τσε ναθούμε μάλη βράση .
Όποιε αρχηγό να μόλει , απο κράτος ή απο πόλη
Τσίπτα ο πορού να ποί , αμα όμε θεντε ενεί .
Έν' κατάρα εινει αούντε , γιατσι όλιου έμε μαούντε ,
Λες τσε έμε τσίπτα ξένοι , σαν του κχρίπε έμε τσουμένοι .
Αν ποτέ θε να ενουθούμε , τα πάντα θα ση κατουρθούμε .
Μονιαστοί αμα αραμάμε πάλι δόξε θα οράμε ….
ΤΣΙΟΥΡΑΚΑ  του Γενάρη
 Γέρικο τσε κατσουφιαστέ με κάτσι μιτσοί αναλαμπέ ως του τελευταίοι ούρε
Αποφασίε τελικά να παραδούει τα ηνία .
Τελειουτε μα όχι πενατέ ακόνη, εδούτσε τα
Τελευταια ση μάχη ως του δώδεκα τα μεσάνιουτθα .
Πφού να νη βαφκίσουμε το  ;
Καλε;
Κακό;
Ανάποδε ;
Πφου;
Τσίπτα από τα παρατάνου .
Απλά να ζάει το καλε .
Καθε χρόνε πφι ένει περού ένει πολύκιμο , ένει έχου του διτσοί ση αξίε , τα δικά ση
Σημάϊδα .
Καλέ θα έκει για σενεί του γεράδε να αργεί λίγο πλέκιεριου , να μη γίνεται το
Γουμάρι τόσιου αισθητέ .
Τσε άλλε ένα χρόνε πανωγώνη ..
Με το καλε όμως να μόλει ο τσαινούρτση .
Να νη καωσορίσουμε , να κιάσουμε με το καλέ
Να ένει αίσιε για όλε το κόσμο .
Αγάκη παντού τσε παγκόσμιε Ειρήνη , ΝΑ ΣΤΑΜΑΚΙΣΟΥΕΙ ΤΑ
ΕΓΚΛΗΜΑΤΑ ΤΑ ΟΙΚΟΝΟΜΙΚΑ ΤΣΕ ΚΑΘΕ ΣΟΥ ΕΙΔΟΣ .
ΚΑ ΑΝΑΣΤΑΣΗ ΤΑ ΓΡΟΎΣΑ ΝΑΜΟΥ ……ΠΑΝΤΑ ΜΕ ΥΓΕΙΑ …
ΤΣΑΚΩΝΟΠΑΤΡΕΑ  ΜΗ …
Αγάλι αρε το στρατί  τσε έα να ανταμούρε
Τα Τσακωνοπαρέα ντη κοντά να νη ζυγούρε .
Τσακώνικα να μάθερε , για να μη ξεχαστούνει
Τα λήθη τσε τα λησμονιά να μην παρατηθούνει .
Τσε έτθε ποίντε ,τσε έτθε αούντε , ενεί ΤΣΑΚΩΝΙΚΑ έμε νιούντε
Έατθε τσε εμού κοντά , για να μάθουμε πρεσά ..
Το ξημέρουμα θα μόλει τσε κα μέρα σε εμού όλοι
Να περαήτσετε όλοι κα ,  έντανη τα ΤΣΙΟΥΡΑΚΑ …….
Εμέ Νιούντε Τσακώνικα..ΤΣΙΟΥΡΑΚΑ  του Δετσέβρη το
ΤΣΑΚΩΝΟΠΑΡΕΑ ΜΗ  …       Α ΓΡΟΥΣΑ
Σίνοι για χαμαιούετε , τα νέα για να νιάτε
Τα Τσακωνιά τα δρώμενα ,  να μάθετε να οράτε .
Απο άκρα σ' άκρα θίλοι μη αντάρα εγινουμένα ,
Α Γρούσα α Τσακώνικο , πάλι ενιληκχουμένα .
Λησμονητά τσε ξεχατά , χρόνου το περιθώριε ,
Ονοιάζα  με αιμόφυρτοι , Τάσου σε Σανατόριε …
Απ' όρπα νιε εμπαλήκατε , με στήριγμα αγκραΐτςα ,
Γρία  μα όχι πενατά , μα με γυρτά ταν ία ( καμπούρα ) .
Εξεσπαθούκχα αγαλιανά , μιτσά τα βήματα ση ,
Όσιου  να ερέσει  θίλοι μη ξανά τα ύβατά ση ….
ΤΑΧΙΑ Α ΣΥΝΕΧΕΙΑ .
ΚΑΩΣΥΝΑ  ΤΟΥ ΚΑΡΔΙΕ ΝΙΟΥΜΟΥ
ΚΑΛΕ ΝΙΟΥΜΟΥ ΞΗΜΕΡΟΥΜΑ
Εμέ Νιούντε Τσακώνικα : ΤΣΙΟΥΡΑΚΑ   του Δετσέβρη
ΤΣΑΚΩΝΟΠΑΡΕΑΜΗ .
Κάτσι ένει γινούμενε , κάτσι ένει τον αέρα
Κάτσι για τα τσακώνικα , ενει νίου κάθε μέρα .
Επίσκεψη το Ίντερνετ τσε το    εζάκα ,
Τθο φέισμπουκ κολέγοι μη , τα γρούσα ναμου ενιάκα .
Έκει πρεσιού ευχάριστε , πρεσιού με αρεσήτθε
Τσε εμου να ζάτε θίλοι μη τσε μη χασομερήτε.
Να μην αληκογκίσετε, δρανήτσετε οράτε
Δασκα Γιωργία τσε παπά Τσακώνικα να νιάτε .
Ορακα τα παρέα μη , το σκαϊπ σαν εζάκα
Τσε εχαρήκα ιδιαίτερα , τσακώνικα πφε νιακα.
Να έτθε όλοι πρεσιού κα , να έτθε κα παρέα
Χαρηκα πφι έμε αγαπητοί ΕΜΕ Τσακωνοπαρέα ….
ΤΑ ΠΑΡΑΠΟΝΑ ΤΑ ΤΣΕΙΑ ΤΑ ΓΙΩΡΓΟΥ .
Ο κουράστερε τόσοι χρόνοι τσεία να έτζερε ακόνη για χαρούπια ..
Κάτσα να ξαποστάρε να ξανασάνερε λιγάτσι .
Τσι να ποίου καμπτζί μη , έσει ορού οι νυφάδε μη ούνει έγκουντε να δουλέψουει του χούρε πλέα , με απογήτθε με καημό .
Σάμερε τσεία οι νέοι είνει μαθητοί αλλήου  ,      Ε άνει οι Τσεροί , να μη ση θέουμε όα δικά νάμου ;
Επροσπαθήκα  να υπερασπιστού του νέοι ….
Σάμερε οι νοικοτσιουρέ είνει έχουντε πρεσσοί δουλείε του Τσέλε σου , τα καμπτζία είνει έχουντα τσε είνει θέντα πλέτερε φροντίδα , είνει πιο απαιτητικά , τα πράματα ου 'νει όπφου παληά …             Τσι να ποίουμε α ζωή ένει άσα κάθε αμέρα …
ΚΑΛΕ ΞΗΜΕΡΟΥΜΑ  ..
ΠΑΝΤΑ ΜΕ ΥΓΕΙΑ ..
Σάμπα τσαι Τσιουρακά – του Απρίλη : Α Τσακωνοπαρέα .
Θωμαή τσαι Σιούλα : Του Πάνου Μαρνέρη ….
—Αμέρα κα Θωμαή …
—Αμέρα κα τσα ταν αφεγκία ντι Σιούλα .
—Βρε Θωμαή να ντι ρωτίου κάτσι ;
— Τσι να μι ρωτίερε Σιούλα ;
— Ορή κακότθο έτενη ο διάσκαλε τσι απονάτθε,τσαιρέ ένι έχα να νι οράου … Ένι κα;
—Όχι Σιούλα ..
—Τσαί παθήτσε Θωμαή νιουρίζα έσι ;
—Πλεμονάρα όρκο μι τσι άλλιου ;
— Ουουου τον Έρμο, ο 'κι έχου μποιτέ το μπόλι ;
—Αμ μποιτέ νι έκι έχου αλλά να κχολίε..
Σάματσι ένι ο πρώτε νι ο τελευταίο .
—Τσαι έκεινη το ρημαϊδακό τσι νιέ μποίκαμε… Έτρου για ν'αλήνουμε ότσι νιε μποίκαμε … …
—Τσι να αλήου βρε Σιούλα..
—Τσίπτα μην αλήνερε… Ο έρμο ένι τσαι ατςέ άντρωπο,ο Θεό να βάλει τα χέρα σι
Να νι περαήτσει αφρά …
— Μπά ένι σκληρέ , ό 'σι έχα νιατέ πφι είνι αούντε
«Κακό κούε ψόφο ό 'νι έχου»…
Ανέ ναϊθεί κα με το καλέ τσαι απέ θα νι στολίσου εζού, όχι τσίπτα άλλιου έτανη τα παλιομουτσούνα ,μπάνου, βάνου
Σάματσι έκι έχα λιγκόνια τάσου..
Ανέ πεί τσαι έδαρη το κάργα;
—Άφε νι τον έρμο τά νέκρα σι, θα νι κακοφαγκιστεί..
— Όρα μη νι χάμε τα μόστρα…Κατάςουκα θα σ'αλίου …
Να έμε κα, να έχουμε ταν υγεία νάμου τσαι αλάργα από τα πλεμονάρα.
Ισαμε  νοματέοι τα γιορτά τα Μελιτζάνα
………………Α ΤΣΑΚΩΝΟΠΑΡΕΑ ……..
Τθού τςεί του
Οχτώβρη αμέρα Σάμπα τσαι : α ούρα τ'αργά
Α Τσακωνοπαρέα ένι καούα όα τα καμπτζία πφι ίγκιαει πέρσι ποίντα
ΤΣΑΚΩΝΙΚΑ να μόλωει τθο θεατράτσι του Τερού για να άρωει τα βραβεία σου τσαι τουρ επαίνοι σου .
ΘΑ
ΜΟΛΩΕΙ ΤΑ
ΚΑΜΠΤΖΙΑ
ΤΣΑΙ
ΟΙ
ΓΟΝΕΙΕ
ΜΟΝΙΟΥ…
Να φορήνωει μουτσούνα όα τα καμπτζία όπφου τσαι όλοι οι γονείε .
Θα κχοντούμε όλοι του διατάξε του νόμου.
Ταν αμέρα έτανη θα αλήουμε νιούμου το πότε θα αρχινήσωει τσαι τα μαθήματα .
Όα τα ονούματα ,(από τα καμπτζία του νηπιαγωγείου, Δημοκικού, Γυμνασίου τσαι Λυκείου)
Θα σι ανακοινούμε τα Δέφτερα .
Το βραβεία πφι έμαει δείντε πάσα χρονία τθο καλύτερε μαθητή νη μαθήτρια του Γυμνασίου, ο θα νι δούμε σάτσι τσαι από σάτσι τσαι πέρε .
Βραβείε θα αρίκχωει μόνιου τα καμπτζία πφι είνι ποίντα Τσακώνικα .
Με σέβας από τα μερία
Τα Τσακωνοπαρέα .
Πάνο Μαρνέρη …ΚΑΛΕ ΞΗΜΕΡΟΥΜΑ …
Έατθε καου παρείντε να νάρετε βραβεία
Τσακώνικα όσοι εμποίκατε τα περσινά χρονία ..
Κάλεσμα για το κόψιμο τα  Βασιοκολιούρα …..
Έατθε για να κόψουμε τα βασιοκλιούρα
Σάμπα  του μηνέ τσαι τουρ εφτά α ούρα
Να αλήουμε του χρόνου πάσιοι τσαι πρεσιού κα χρονία
Καούϊδα ,υγεία τσαι χαρά ο χρόνε του δεκαενία
Κάτσι ένει γινούμενε με τον ΠΑΝΟ ΜΑΡΝΕΡΗ ..
( Κάτσι ένει γινούμενε ) του ΠΑΝΟΥ ΜΑΡΝΕΡΗ ..
Κατσι ένει γινούμενε , κάτσι ένει τον αέρα
Κάτσι για τα τασακώνικα , ε'νίου κάθε μέρα
Επίσκεψη το ιντερνέτ τσε το  εζάκα
Τθο φεισμπούκ κολέγοι μη , τα γρούσα νάμου ενιάκα
Έκει πρεσιου ευχάριστε ,πρεσιού με αρεσήτθε
Τζε εμου να ζάτε θίλοι μοι τσε μη χασοημερήτε
Να μην αλικογκίσετε δρανήτσετε οράτε
Δασκά Γιωργία τσε παππα , Τσακώνικα να νιάτε
Οράκα τα παρέα μη , απ' το σκάιπ νιε οράκα
Τσε εχαρήκα ιδιαίτερα Τσακώνικα πφε 'νιάτα
Να έτθε όλοι πρεσιου κα , να έτθε κα παρέα
Να έμε πάντα ΑΓΑΠΗΤΟΙ ,ΕΜΕ ΤΣΑΚΩΝΟΠΑΡΕΑ …
Κουιτέ  : από το βιβλίε «»Κραυγή»
Διαστσευή τσαι Γραφτέ τθα Τσακώνικα από τον Πάνο Μαρνέρη…
Ότσι σούκαμε ερέκαμε τουρ ατςίποι κλειστοί τάσου .
Μπαήκα τάνου .
Πουρτέσε μι έκι α Φάσου ούγειε έκι έχα δύου καμπτζιούλια.
Εζού από κίσου σι με το Νικόα μι τσαι τα σιάτη μι .
Ο Νικόα μι έκι κουλουριαστέ
Μ'ένα μπέτσιμο τσαι ο 'κι δενάχου.
Α Φάσου έκι με τα δύου σι καμπτζία πφι τότθε ήγκιαει μιτσά .
Νι έκι τραβήντα το καμπτζί α Φάσαινα, νι έκι τραβήντου τσαι ετήνε.
Ετήνα έκι φωνηάντα: Ένι μιτσή το καμπτζί, ένι μιτσή… Εφύτζε ο Νικόα μι τσαι εφύγκα τσαι εζού .
Εμαζούμαει τθο χούρισμα πφι ήγκιαει όλοι οι γουναίτσε τσαι οπά άλλοι ήγκιαει βούντε, ποίντε το Σταυρέ σου,φωνηάντουντε, ρωτούντε… Τσι ένι γινούμενε;
Τσι είνι ποίντε τουρ ατσίποι ;.Τσεί α ούρα, τέσσερι α ούρα… Με το έτρου οράκαμε
Καπινοί τάτσου ,από τα παναϊθούρια.
Απέ συχάνει τα πάντα.
Να μου εϊδατάνει να μπαήουμε τσαι μπαήκαμε .
Ερέσμαει τάτσου τσαι ένα αψελέ με στολή επέτσε νάμου: Κάτου, κάτου.
Ενεί εζάκαμε κατά τουρ αμπέλοι, πφι έκι το σπήλη τσαι οπά ξενυχκίαμε.
Ανέ έχουμε υγεία τσαι αγάκη για το δίπα νάμου
Θιλενάδε τσαι θίλοι …
Κα αμέρα τσαι .Καλε μήνα …
Καλε μήνα Τσακωνιά τσαι εκιού κόσμε τσαι ντουνιά
Τσακώνικα νιλήνετε τσαι μη σ' αλησμονήνετε .
Τίτιντα τσαι Πέφτα – του Αμάη .
Μετά τον Αρβώνα τα γλυκά : ταρ Ελένη Μάνου
Μετά ταν αρβώνα, τα γλυκά, ταρ Ελένη Μάνου.
Κατά τον τσαιρέ ταρ αρβώνα ο γαμπρέ έκι προσφερίκχου διάφορα δώρα.
Ένταοι τα του γαμπρού, α νύιθη, ξον από σομά, έκι φυάτθα σι, τσαί τθαν πρ(ζ)οίκα σ'έκι ονομακίχα, ένταοι είνι του γαμπρού.
Ο αρβωνιατσιχό πλέα έκι μπαίνου τθαν τσέα σα νοικοτσούρ(ζ)η αλλά ποτέ όκι επιτρεγγούμενε να ένι μοναχά σι α νύιθη.
Οι γονίε τα Μεταξού σαν ήγκιαει θέντε να ποίωη κάτσι θα ήγκιαει πλέα συβουλεγγουμένοι το γαμπρέ.
Σα περάνη τσεί τέσσεροι αμέρε α μάτη
Τα νυίθη θα τοιμάση γλυκά, ν'αποσούη τθου γαμπρού τσαί τθου συντζενήδε, όσοι ν'εφορέκαϊ τσέρασμα.
Νιά δύου γουναίτσε θα ζάνη να βοηθείωη.
Είνι φκιάντε κουραμπιέδε.
Τθαν τσεα του γαμπρού, αν ένι μάζι με του γονίε σι, θα αποσούνη παρατάνου από ενενήντα κομμάκια.
Τθουρ άλλοι, διτσοί του γαμπρού, πφη ετσεράκαϊ τα νύιθη, (παντρευτά αφούτσια, τσείουνε, τσάδε), είνι απολύνται το λιγούτερε γκανιά τριανταρία κομμάκια.
Το δίσκο νή ταν απλάδα, θα νι αποσούη αϊθά μιτσουτέρα νή τσάδεφο νή τσεία σι, απ'τ'αφέγγη σι.
Είνι προσέχουντε να μην ένι χαροδατά, να έχη τον ατσωπό σι, του γονίε, τα καμπζία σι.
Μαζί είνι βάντε τσαί δώρα.
Σε όσοι του γαμπρού ετσεράκαϊ τα νυίθη, θα σ'απολύοη γλυκά τσαί κάτσι για δώρο.
Τθου γαμπρού θα απολύοη κάνα ζοβγάζι κουντούρε, βεουδένοι, τσεντιστοί.
Οι κατουτέροι, όγκιουμα.
Τα μάτη τσεμπέρ(ζ)ι μαλλινε καφετί.
Τ'αφέγγη τσαί τουρ αϊθίνε όγκιουμα νή τσουράπια,
Τθουρ αϊθέ ήγκιαει δίντε γκανιά μαντανία νή γκάνα τσέντησμα.
Κά αργακινά θιλενάδε τσαί θίλοι μι, να σκορκίχετε χαμόγελα ένι α καλυτέρα τσαί ακζιβουτέρα γκιουμασία για να μπαήετε τάτσου!!!
Μπρου τα γιορτά νάμου .
Καλέσματα .
Έγκεινη το Σάμπα, ένι α γιορτά τα γρούσσα νάμου
Τθο Θεατράτσι του Τερού να ζάμε, ανέ ποίουμε το Χρήε νάμου
Ένι παρίου τσαι ο Πραστέ ογή τον έμορφο Τερέ
Να άβωει μέρη τα γιορτά αντεχουμένει σ'έμε με χαρά
Σάμερε τ'αργά ένι α πιο
Ατςά γιορτά
Τα γρούσσα να νιλήουμε τσαι να νι κιμίουμε
Με το καλέ να μόλετε, να οράτε τσαι να νιάτε
Κα να περαήτσετε τσαι το καλέ να ζάτε
Ο μιτσούτερε σε ηλικία μαθητή νάμου .
Ο Νιχάλη Τετώρο .
Καμαρούετε έγκεινι το
Καμπτζί τσαι δενάτσετε νι το σεβασμό πφι νι ένι πρέπου.
Μπράβο Νιχάλη.
Ντ'
Είννι
Καμαρούκχουντε οι γονείε ντι τσαι όα α Τσακωνιά…
Νιχάλη Τετώρο: του Πάνου Μαρνέρη .
Το όνουμα μι ένι Νιχάλη Τετώρο.
Ένι από το Καρακοβούνι τσαι ένι
Χρονού .
Τον Αφέγκη μι νι είνι αούντε Βασίλη Τετώρο τσαι ένι από το Καρακοβούνι .
Τα Μάτη μι νι είνι αούντε Βγενού Σαπουνάτση τσαι ένι από του Σαπουνάτση
Είνι αούντε ότσι τα Τσακώνικα θα χαθούνει, αλλά εζού θα σι μάθου κα τσαι ο θα σ'αφήου να χαθούνει.
Εκχαρά από τα Τσεία μι τα Θωμαή τσαι το τσύριε Πάνο να ποίου έγκεινη το Βίντεο, τσαι ένι καού τσαι άβα καμπτζία να μόλοει για να μάθουμε τα γρούσσα νάμου τσαι να μην νι αφήουμε να χαϊθεί.
Φχαριστού πρεσσιού….
Ο ΑΠΟΧΑΙΡΕΚΙΣΜΟ ..Του Πάνου Μαρνέρη …
( Ο αποχαιρεκισμό )
Τςίτα τσε Τήτηντα ένει ογή
Τα Πέφτα ένει φύου
Πλώρη για Τσέρφο θίλοι μη
Γεράκα τσι να ποίου .
Τον τόπο έντενη ογή
Ποτέ ο θα ξεχάου
Με δούτσε στέγη θαλπωρή
Τσε άντε για να φάου .
Γιάκεινη νιε νη ευχαριστού
Με όα μη τα καρδία ,
Ένει έγκου όμως το Τσέρφο μη
Να ρέσου ησυχία .
Κακά είνει τα ψέμματα
Το δέμα εκοντεύε
Εσούκαει τα γεράματα
Τσε ο κορσέ στενεύε .
Σάμερε λοιπόν ένει ογή
Τσε ίσως τσε ταχία
Απο όρεγη ενει αφήνου Γειά
Θίλοι μη τ' ασικρία …..
Τάσου ΕΜΕ κασιμένοι όλοι έμε αντεχουμένοι
Το Κορωναϊό να φύτσει κίσου θίλοι μη γιουρήσει …
……….ΕΜΕ ΝΙΟΥΝΤΕ ΤΣΑΙΩΝΙΚΑ ….
Ποίμα Κορωναϊό α : του Πάνου Μαρνέρη …
Βαρία μουντά τα σύγνεφα τα γής εμπέαει όα
Ο ξεχουρίζου ο ιό ένοχα απ'τα αθώα
Ο'νι ξοικάζου χρώματα στραβό ένι τσ'ονι ορού
Μα ένι σκορκίχου θάνατε από όκια ένι περού
Τσι τσ'άν έσι έχου χρήματα τσαι τσι φτωχό αν έσι
Καλέ εν' έντενη ο ιό θίλοι να μη ντ'ερέσει
Μονάχα τθο κονάτσι ντι να
Κρακοαμπαρουθείρε
Τσαι τον Κρωναϊό τάτσου να νι αφήρε .
Άλλε άντρωπο θίλε μι μπίτι να μην ορήνερε
Ο'σι πλέα ελέφτερε θίλε μη νι ψαφήνερε .
Ο τσίνδυνε ένι αόρατε ο φόβο υπαρκτέ
Γιάκεινη ο κόσμο τθαν υφήλιο, τάσου ένι κλειστέ.
Καλέ ξημέρουμα σε όλε τον κόσμο
ΕΝΕΙ ΤΑΣΟΥ ΕΜΕ ΑΡΑΜΟΥΝΤΕ ΤΣΑΙ :
Τα
ΕΜΕ ΝΙΟΥΝΤΕ …
Πέφτα τσαι Παράστση – του Αουνάρη  : Α Τσακωνοπαρέα
Μπάνια
: Του Πάνου Μαρνέρη ..
—Θιλενάδα κια θα ζάμε να μπλουτςιαρίσουμε σάμερε .
— Ορή να ζάμε το τηγάνι… Τσι έσι αούα τσαι εκιού ;
—Τσι να αλήου τσαι εζού , σα κα μ'ένι νιούμενε ..
— Αλλά για ξοίκα μι κα κακομοίρα…Όρα
Να μπάτσε τσαι άρερε τον όγο ντι κίσου ;…
— Τσι εμποίκα πάλι α άραχλε εζού ….
— Τσίπτα ο μποίτσερε θυνίχα ντι
Ένι ..
— Τσι πράμα θιλενάδα , τσι μ'έσι θυνήχα ;
— Αααα νιε λησμονέτσερε τσιόα εκιού εξεκουκιάτζερε μπίτι για μπίτι ..
— Βρε κολέγισσα άμα ο μ'αλήερε για ποίε πράμα κια να θυνγκχούμα ένα τσαι δύου ΕΜΕ αούντε αναμεταξύ νάμου μαθές;
— Ο
Πέκαμε ότσι σάτσι θα ποίουμε μπάνιο σε όλοι του παραλίε;
— Αααα έγκεινη έσα θέα να μη λησμονέου ;
— Εμ τσι άλλιου για
Μπάνια ο 'με νιούντε ;
— Ναι ναι άνε τσινήουμε από το ογή τηγάνι τσαι απέ θα κιάσουμε από το πιο αλαργηνέ
—Ο 'νι κχοντουκχουμένα να ζάμε το Κρυονέρι .
— Τσαι εζού τσαι εζού…..
—Για άλλε μι βρε κολλέγισα γιατσί εκιού εσι θέα να ζάμε το Κρυονέρι;
—Γιατσί ένι θέα να κίου ύο από το χειόθασσε ..
— Ναι ναι τσαι εζού το ιίδε .
Να έχουμε υγεία .
Καλε ξημέρουμα , κα μπάνια, καλέ καουτσαίρι .
Έφτα
……………ΕΜ ΝΙΟΥΝΤΕ ΤΣΑΙΩΝΙΚΑ ……
Πέφτα τσαι Παράστση– του Δετσέμπρη : Α Τσακωνοπαρέα .
Θωμαή, Σιούλα, Σταματού … Του Πάνου Μαρνέρη .
Σ:Χρόνου πάσιοι Θωμαή ανέ φέρει ταν αγάκη α γέννα του Χριστού .
Θ:Χρόνου πρεσσοί τσαί
Καλοί
Γειτόνισα μι, ανέ φέρει το καλέ…
Στ:Χρόνου πάσοι βρε κολέγισε!!
Ορή ανέ πεί το κάτσι— τσι, γιατσί έμε έγκουντε Κυρ —Κυρίου, για τον ακατανόμαστε.
Σ: Βρε, βρε τα κολλέγισα τα Σταματού.Να μπάτσε γιουρίερε τθα γειτονία ντι όρκο μι;
Θ: Ναι βρε Σταματού έδαρη τελευταία κια ντ'έμε χάντε κια ντ'έμε ερέχουντε τθα λημέρια νάμου ..
Στ:Ορή κακότθο ως ταν ατσιπέρη
Ήγκιαει τσαι δικά μι λημέρια, ο 'μα ογή…Κια έμα..
Αγάλι αγάλι εμού θα μη μπάλετε τσαι ξωμότα….
Σ: Έα τς'εκιού πφι έσι αρίκχα κχάρα με το παραμιτσή πλέα .
Θ: Ορή θιλενάδε σε δυ—τςεί ναμέρε
Ένι παρίου τσαι ο Άγιε Βασίλη..
Στ: Ανέ μόλει με το καλέ να φέρει νάμου γκάνα καούϊδι …..
Σ: Κοτζιά μι γκραόζε
Έτθε αντεχουμένει τσαι καουδάτζα ένι ορούα…
Θ: Αφού ένι παρίου, καού παρίου,να μη φέρει νάμου τσαι γκάνα καουδάτσι….
Στ: Άλε νι βρε Θωμαή … Άλε νι..
Ο 'με
Αντροίποι ενεί …
Σ: Όρα μη ξεπυτσίσετε τα έρμα!!!
Για οράτε μι κά….
Θ: Ανέ μόλει με το καλέ ο τσινούρτση χρόνε τσαι ανέ φέρει νάμου υγεία θιλενάδε τσαι όα τα κα για όλε το κόσμο…
Στ:Αγάκη τσαι υγεία θιλενάδε, καού παρίου, με το καλέ να νι δετθούμε……..
Σ: Ακομπέτι ανέ μόλει με το καλέ ανέ φέρει νάμου υγεία,αγάκη τσαι χαρέ, αλλά τσαι το καουδάτσι
Ο θα έκι άδεξε
Το  ανέ φέρει νάμου υγεία, χαρά τσαι φτυχία… Τσαι α γρούσσα νάμου να νιληθεί απ 'όλοι του Τσάκωνε,Τσάκωνε τσαι Τσακωνόπουα .
Πολύχρονοι οι Γιωργίε τσαι οι Γιωργάδε
Πέφτα τςαι Παράστσι  —του Απρίλη   : Α Τσακωνοπαρέα ..
Ποίμα Κορωναϊό : του Πάνου Μαρνέρη .
Ορή ορή τα παρλιακά , ο θα νι αλήου άβα βοά
Δρόνια τάσου Γκρενιστείτε, τσαι οράτε μη μπαήτε
Ρούκι ο θα νι μ'αφήου ,τσαι τσι άλλιου να ποίου;
Εμού ό 'τθε καταβαίντε έτθε ποίντε ότσι έτθε θέντε
Κατσάτε σε γκάνα σκαμνί ποίετε υπομονή
Τσαι μη τςιάχετε ένα γιούρε σα μπολιάρικα του χούρε
Συφταστείτθε μαζουθείτθε, ο 'τθε θέντε άλλιου να ζήτε;
Αφήετε του παλληκαρίλε αλλίου ανάποδα θα ορήνετε του μπρακαΐλε.
Εζού νι μού σε πέκα όχι νία βοά αλλά δέκα
Του χέρε μι ένι κχρίζου, άλλιου πλέα ο 'νι αγγαρίζου
Το σκώκι μι επρίστε τσαι α καρδία μι συχίστε
Με σεμού όλοι πφ'εμπλέα, ήμαρτον Θεό μι πλέα
ΚΑΛΕ ΞΗΜΕΡΟΥΜΑ
ΤΑΣΟΥ ΕΜΕ ΑΡΑΜΟΥΝΤΕ ΤΣΑ ΤΣΑΚΩΝΙΚΑ ΕΜΕ ΝΙΟΥΝΤΕ .
Πέφτα τσαι Παράστσι – του Μάτζη : Το ζευγάρουμα ταρ Ελένη Μάνου .
Πέφτα τσαι Παράστσι -του Νάτζη : Α Τσακωνοπαρέα .
Το ζευγάρουμα,
Ταρ Ελένη Μάνου .
Όλοι οι καλεστοί τθο γάμο του Κωσταγκή είνι αντεχουμένοι το χορέ, παραμαλίς οι νέοι.
Ήγκιαει τραγουιδούντε τσαί χορέγγουντε τα ίδια τραγούδια πφη εγράβαμε τσαί για τουρ αρβώνε, μόνιου πφη τθο γάμο αργά τα μεσάνιουτθα ήγκιαει έχουντε το ζευγάρουμα.
Ένα από του διτσοί τα νύιθη έκι αρίκχου να χορέψει το γαμπρέ, ενώ ένα του γαμπρού έκι αρίκχου τα νύιθη.
Σ'ένα δυ γιούροι, θα έκι φύου ο πουρτεσινέ, θα έκι φύου τσαί ο άλλε πφη έκι τθα μισά, τσαί τότθε ο γαμπρέ θα έκι κιάνου τα χέρα τα νύιθη.
Έτανη ταν ούρα ήγκιαει ξεζίχουντε ντουφετσίε τσαί το γλέγκι έκι φουντούκχουντα με κρασί τσαί μεζέδε ώσπφη να σ'ερέσει α μέρα τσαί πάσοι βολέ τσ'άβα.
Τθου συνταχινέ ούρε ήγκιαει προσφεζίκχουντε γλυκά τσαί καφέδε να ξεσκοκιστούνι.
Του παλαιοί χρόνου για να ξακισταθούνι από το χορέ, έκι το ζακόνι να παιζάχωι καθισιχά παιχνίιδα, ταν κοτσυτθία νή τουρ απεικασμοί.
Οι πιο τολμηροί γουναίτσε ήγκιαιει αούντε γκάνα τσουχτερέ αστείε τσαί ήγκιαιει χορέγγουντε το χορέ, πφουρ είνι τσίφουντε το πιπέζι του διαβόλου οι καογέροι.
Σάμερε ένι νιούμενε το τραγούιδι, πφ' ένι ερικχούμενε με πρεσσοί παραλλαγέ σε όα τα χουζία τα Τσακωνία, τσαί ένι νιούντα για τουρ αθροίποι πφη είνι ποίντε το γάμο τσαί τα πζοιτσία πφη είνι δίντε, με αστεία όγια έτρου για να γιάει ο κόσμο τσαί να περιχαζίσει.
Καλέ ξημέρουμα θιλενάδε τσαί θίλοι μι, φάτε τσαί κίετε βρε καμπζία, χαρείτε να χαρούμε!
Πέφτα τσαι Παράστσι – του Σετθέμπρη : Ηλεχτρικά κουζίνα : του Παπνου Μαρνέρη .
Εμέ Νιούντε Τσακώνικα …………..
Πέφτα τσαί Παράστση – του Σετθέμπρη  Α Τσακωνοπαρέα .
Ηλεχτρικά κουζίνα   : του Πάνου Μαρνέρη .
—Τσι κακό ένι τσαι έγκεινη με το σαμερινέ κόσμο, τσι μόδα
Ένι έντανη πάλι;
— Το Σάμερε αμέρα Θωμαή σι είνι θέντε
Όα τα χέρα.
— Μπίτι μαθές να μην αχταρίζωει να μη
Ποίνωει μπράφ….
— Τσι μπράφ βρε Θωμαή..
Καλέ από τουρ
Ατςοίποι
Να νι κατάβου αλλά τσαι από έντεοι του Δροσοκώλε πλέα, ήμαρτον Θέ μι…
—Χαχαχα βρε Σιούλα το Θεό ντι ό σι έχα …
—Σώπα καημένα τσι να αλεί
Γκανένα, νιάε οπά;
Παρατζελία να φέρωει
Του καφέδε;
Κοφτοί
Είνι οι χέρε σου;
— Ναι Σιούλα Σάμερε έτρου ένι, είνι δουλέγκουντε τσαι οι γουναίτσε για να σι μπάλωει πέρε
Οι οικογένειε…
— Το καλέ πφι ντ'ένι θέα Θωμαή μη ξανανιάου ετσιτάπα κουβέντα..
— Γιατσί βρε Σιούλα ;
Αλήιθα ένι, ούτε προφταίντε είνι μαειδέ τσαι πέρε
Ου 'νι πορούντε να σι μπάλωει….
Ένι α ζωή ακριβά ..
— Ααα όχι θιλενάδα μι , δοξούνικα είνι , ενεί ο 'μαει δουλέγκουντε;
Κχραΐλε εμποίκαει οι χέρε μι
— Δουλέγκουντε έμαει τσαι δουλέγκουντε έμε αλλά α πάσα εποχά τσαι ο πάσα τσαιρέ ένι έχου τα δικά σι γιουρίσματα .
— Έγκεινη μάλιστα να νι κατάβου, αλλά το να ξοδέγκωει τόσοι παράδε για κουζίνε, τόσοι παράδε για μηχανήματα να σιάνωει καφέδε , τσαι να σι αγοράνωει έτοιμα ο 'νι καταβαίνα νι ..
— Μαειδέ τσαι εζου θιλενάδα, αλλά ένταει είνι φερίκχουντε οι τσαιροί
—Ο τσαιρέ ένι φερίκχου τα γάστενα , τσαιρέ τα παραπούλια ααααχ …
Κάλε ξημέρουμα : Μην αφήουμε τουρ ανάποδοι έντεοι
Τσαιροί
Να ναθούνει α ελώτη να χαϊθεί, να πφουντεϊθεί α γρούσσα νάμου ..
……………….
Εμέ Νιούντε Τσακώνικα………………
Πέφτα τσαι Παράστσι – του Μάτζη
Θωμαή τσαι Σιούλα Γειτόνισε  : του Πάνου Μαρνέρη .
—Κα νά μου αμέρα Σιούλα , Πφουρ έσι ;
—Τσεροκά ένι βρε Θωμαή, Ορή ογή τα τα τσελή , τσι άλλιου .
— Αμ τσαι εζού νία από τα ίιδα, ένταει τα αναπαρούματα ού νι τελέγκουντα ..
— Άλε νι κίσου
Τελέγκουντε
Είνι οι δουλείε του
Νοικοτσιουρίου πφι ου 'νι
Τελέγκουντε !!!
—Ανάβαμε τσαι ταν ικχάρα τα πρώτε εβδημά .
—Ναι μαθέ να μου εκαομαθήτσε γκάνα δύου εβδημάε αλλά απέ εμποίτσε ψόφο.
—Εζουρλίστε τσαι έντενη ο τσαιρέ ,νία κάψα , νία φαρμάτσι ο'νι παλατζαρισκούμενε με τσίπτα .
—Τσαι εζού ανάβα το Τζάκι αλλά τσι να ντ'αλήου ούτε α βρώμα σι …
— Ορή πέρισυ εβαλήκαμε σόμπα τάσου το Τζάκι τσαι τσι να ντ' αλήου γειτόνισα , ο'σι έχα ιδέα ..
—Κάτσι ένι πρέπουντα τσαι εζού να ποίου γιατσί γειτόνισα Ορή κακότθο«απουρτέσε πύρα τσαι κίσου καδευκήρα» μ'έγκεινη το δικό μι
— Τσι να ντ'αλήου σούσμαει ντ'ένι αούα , ένι μπάνα τσαι τα σόμαση τάσου τα τσέα τσαι καθαρά ένι ούτε καπινοί ούτε τσίπτα.
— Άν ένι τα ζωή κάτσι θα ποίου τσαι εζού γιατσί άμα τσαι ξαναπεί έτσι τάπα κρυάδε , θα μ'ερέσετε αραματά σύξυλε Θωμαή .
—Να μην τσαι αλήνερε έτσι τάπα παλαβομάρε τσαι μ'εσι χωλία.
— Χωλία ξεχωλία τσίπτα ο 'νι άσουντα αλλά να ντ'αλήου κάτσι βρε Θωμαή ;
—Να μ'αλήερε γιατσί να μη μ'αλήερε…
—Ορή ένα κούτσουρε ένι, Κια είνι ερικχούμενα ένταει όα τσαι ο 'νι σταμακίχουντα το αναπάρουμα τα τσελή ;
— Έσι θέα να σ'έχερε όα κογγυλένια γειτόνισα γιάκεινη ..
Καλε ξημέρουμα τσαι με μπόλικο υγεία θιλενάδε τσαι θίλοι .
Πέφτα τσαι Παράστσι – του Νοέμπρη  : Α Τσακωνοπαρέα ..
Θωμαη τσαι Σιούλα  : του Πάνου Μαρνέρη
—Να πφ' εσούτσε α Χάρη νάμου
Ως το Μέανε Θωμαή…
— Ναι μαθές αφού νι ετάμαει ταν έρμο ταν Ερήνη, να μη νι ποίουμε τα χατήρι..
— Κια ένι τσαι έτανη α διβεγγιστά α Ερήνη , ενεί εκάναμε απο το Τερέ ετήνα όρεγη χάμου ο 'νι ορουμένα..
—Εκάναμε έμισε ούρα μπρούτερα, φαΐτθερε να φύτσουμε ,να φύτσουμε να έδαρη …
— Μα τσαι έντενη ο Νιχάλη σάματσι νι ήγκιαει τσυνηγούντε πλέα, του σκωτουμού βρε θιλενάδα, μ'ανακατούτσε τα σκώκια μι..
— Ο Νιχάλη ντ'ένι φταίου έδαρη ;
— Όχι δα νία κουβέντα πέκα..
— Ένι πφι ο 'σι έχα σι μαθητέ τα μηχανοκίνητα…..
— Τσαι ποτές ο θα σι μάθου, καλύτερα με το ονάρι όρπα χάμου .
— Κάψο Σιούλα με το ονάρι , οπά του Χαράτςε θα έσα ακόνη.
— Αλήιθα ένι έντανη , το κόσμο ένι γιουρίζου γκανένα σε νία ναμέρα ,τσ'άμα ένι τσ' ο Νιχάλη οϊδηγού…Χμ βάτσε μι Μάτη βάτσε μι.
—Ορούα νι ένι, ο Καψο Νιχάλη θα σι πλερούει τα κατςουτά..
—Οχι δα ο έρμο, ίσια ίσια πφι να μου ένι ποίου όλοι τουρ ευκολίλε .
— Πέκα τσαι εζού …
— Να βρε κοκιάε τσαι α Ερήνη …..
Ερήνη— Βρε γουναίτσε Καούρ εκάνατε τθο χωριουδάτσι νάμου τθα Μέανα.
Σθ— Καού ντ'ερέκαμε, εκιού να μ'ερέτσερε αλλά τέλος πάντων.
Ερήνη— Έατθε, έατθε να ζάμε τα τζέα να κίουμε γκάνα καφέ ν'αλήουμε τα δικά νάμου ..
Αγάκη τσαι υγεία κολλέγισε τσαι κολλέγοι…..
Πέφτα τσαι Παράστσι – του Σερικχή
 : Α Τσακωνοπαρέα
Ηλεχτρικά κουζίνα  : του Πάνου Μαρνέρη …
— Θωμαή ε Θωμαή κια έσι ;
— Ογή καψο γειτόνισα κια να να ζάου
Ένι παλαίγκα να αναπαρού τα τσέα
Λιγάτσι ..
— Έα αν έσι πορούα να μι δενάτσερε έντανη τα ρημαϊδαστά τα κουζίνα , έα άμα έσι έφκερε , θα σιάξου
Τσαι καφέ ….
— Ουουου βρε Σιούλα ακόνη ο νι ανάβερε ;
— Βρε Θωμαή αφού ποτέ ο με δενάερε τσι ένι ξέρα εζού από ένταει .
— Έσι έχα δίτσηε συγγνώμη βρε Σιούλα
Ουουου έντανη α καραντίνα ζουρλίε νάμου όλοι ..
—Ο 'νι κειράζουντα ποίερ έκι έχου μαλέ για ένταει …
— Εσούκα ,Εσούκα ουουου πφι να τσεραθού νιε λησμονέκα
Μπίτι για μπίτι ..
Εντρεούμαει
Με έντανη τα καραντίνα τσαι να αλήερε ότσι ο μαει ορουμένοι ;
Πάσα μέρα … Τσαι εκιού βρε Χριστσιανά ο 'σα αούα κάτσι..
—Τσι να αλήου βρε Θωμαή ογή ο μαει ξέρουντε αν έμαει έγκουντε νη παρείντε , αν ξαναοραθούμε, αν ξανακουβεγκιάσουμε, εζού έκι θα σεφτού τα κουζίνα ;Έτρου τσαι αλίου ο 'σα μπορούα να μόλερε.
— Δίτσηε έσι έχα βρε Σιούλα
— Ο 'σι αούα να ευχαριστήνουμε το Θεό πφι έμε τα ζωή !!!
—Δόξα νάχει τ'όνουμα σι εβαλήτσε τα χέρα σι τσαι γλυτούκαμε, ο 'σι αούα … Να ζάμε να ανάψουμε τα Δέσποινα
Γειτόνισα ..
— Να ζάμε, να ζάμε ..
Καλέ ξημέρουμα τσαι όμορφο συνταχινά…
Α Δέσποινα να φυάτθει όλε το κόσμο…
Πέφτα τσαι Παράστσι – του Φλεβάρη  : α ΣαϊτευταΤσακωνοπούλα  :ταρ Ελένη Μάνου .
………….ΕΜΕ
ΝΙΟΥΝΤΕ ΤΣΑΚΩΝΙΚΑ……….
Πέφτα τσαι Παράστσι – του Φλεβάρη : Α Τσακωνοπαρέα
Α σαϊτευτά Τσακωνοπούλα : ταρ Ελένη Μάνου
Α Τσακωνιά έκι έχα αυστηρά ήθη τσαί έθιμα όπφου οι περσσούτεροι τόποι του παλαιοί χρόνου, έκι πρέπουντα οι κανόνε να απαραμάνι ατάρατθοι για ταν επιβίωση τα κοινότητα.
Α κιμή τα γουναιτσή έκι στέκα πρεσσού αψεά.
Τα ξόμπλια ήγκιαει δείντα τσαι αρίκχουντα τσαί οι σατέρε ήγκιαει φυατθουμένοι αυστηρά από του διτσοί σου.
Ομως σε όλοι τουρ εποχάδε ο έρωτα όνι γινούμενε να κχοντουθεί, ονι υποτασσούμενε σε κανόνε, ένι ο δεινούτερε Θεό.
Οι νέοι πάντα ήγκιαει ερέχουντε τον ντρόπο, αλίμονε αν έκι διαφορεκικά.
Έγκεινι ένι δενάχα νάμου α παρακάτου
Ιστορία .
Νια τσακωνοπούα, πανώζα τσαί λυγερά, καμάζι τσαί όρκο τα τσελή σι, έκι φυατθουμένα από του διτσοί σι τσαί όκι επιτρεγγούμενε να μπαή τάτσου μοναχά σι, χουζίς συνοϊδία, από τα μάτη νή τα μαμού, νη συντζενή άλλε.
Ετήνα βουρλιστά από τα ντρέα του Έρωτα εβαλήτσε τα εμπόρεντα σι να ερέση ντρόπο να οράη τον κολέγα σι, όπφουρ είνι αούντε τον αγαπηκικό.
Εκιάτσε το λοιπόν, α κα νάμου σάτη ελιούτσε τον όνε τσαί ν'εμπλεύε.
Άλλιου πφη όκι θέου απολυσώνα ο όνε.
Εζάτσε ετήνα ατάραχο τάσου εκλείστε τθο νονταδούλι σι τσαί έκι πουνίζα.
Οράτσε α μάτη τον όνε από το ξουστάγι να τσιάχει τθου πορίλε, εβαλίτσε του κουητοί :
-Να ζάρε τθα κατςοποήματα, κιά έσα έχα τουρ εμαλοί
Ντι βρε ξεφρονιαστά, ξενοιάλο, να γκρενιστήρε τσαι να
Ζάρε να φέρερε τον όνε εκιού α ιίδε
!!!
Χαράς ευαγγέλια α σάτη!!!
Σα πουάτσι πφ' ανεμούτθε από το κουϊδί σι, εδρανίε να ερεστεί τθαν αγκαλία του κολέγα σι, όπφουρ ήγκιαιει έχουντε συφωνηστέ.
Ο χρόνε εσταμακίε, επεράτσε πρεσσά ούρα με όγια ταρ αγάκη, με θιλίματα τσαί στσιρτήματα.
Έτρου αγκαλιαστοί όπφουρ ήγκιαει,
Ενιάκαει απ' αντζά τα Μάτη να φωνιάντει ανήσυχο τσαί νευζικά:
-Μαρούα, μωρ' Μαρούα, έα τθαν τσέα τον όνε ν'ερέκα.
Τσαί α σάτη, τάσου τθαν σονιστά αγκαλία του κολέγα σι, μη θέα να αφή ταν ευτυχία σι, απογήτθε:
-Όνι παζία, μ'επέτσερε να νι φέρου α ίιδε!!!
Καλέ ξημέρουμα θιλενάδε τσαί θίλοι μι, αφήετε απολυσώνα τουρ εμαλοί τσαί του καρδίε νιούμου, δίετε τόπο τθον έρωτα, έγκεινι ένι το μυστούρι να μη γεράτε ποτέ!!!
Πέφτα τσαι Παράστσι– του Αγούστου  : Α Τσακωνοπαρέα.
Βαστσίνα : του Πάνου Μαρνέρη .
Σάμερε ερέσμαει όρεγη ταν όμορφο Βαστσίνα..
Ένι ερικχουμένα γιούρε
Τθα  Χιλιόμετρα βορειοδυκικά από τον Άγιε Λίδι , ανάκοντα τθα Παλιόχωρα του Παλαιοί Ορειοί..
Ένι χουρισκουμένα τθα τάνου Βαστσίνα τσαι τθα κάτου Βαστσίνα .
Τθα τάνου Βαστσίνα τθα θέση Κοτρώνι ερέσταει Μυτσηναϊτσοί τάφοι.
Δίπα οπά ερέσταει τσεραμικά τσαι όστρακα τσαι άβα, πφι ένι έγκουντα να αλεί ότσι ο τόπο εκι κακοιτσιτέ …
Λίγο παρακάτου, τθα Σωχά, γιούρε τθο ενάμισιου χιλιόμετρε είνι έχουντε ερεστέ τσαι άλλοι τάφοι ..
Έκεινη ίσως να έκι το νεκροταφείε των Ορειών .
Οι Βαστσινιώτοι τσαι οι Παλιοχωρήτοι ήγκιαει οι πλέτεροι νομίε
Τσαι χωρόγοι .
Ήγκιαει επικοινωνούντε μεταξύ σου στσεδόν
Πάσα αμέρα , τσαι ήγκιαει έχουντε πρεσσά νταραβέρια αναμεταξύ σου .
Τα Βαστσίνα έκι τσαι α φάμπρικα( μύλε) πφι του διτσοί μι παιδιτσοί χρόνου έμα έγκου οπά να αλέου το φαέ , του καουτσαιρινοί μήνοι .
Εκάναμε όρεγη τθα ταβέρνα του κολλέγα μι τουΓιάννη του Κοκότα να ξεδούμε κομμάκι τσαι να φάμε γκάνα νόστσιμο κοψίδι .
Ένι πρέπουντα να νιουρίζετε
Ότσι τα κρίατα τα Βαστσίνα τσαι τα Παλιόχωρα ήγκιαει πρεσιου νόστσιμα όγω το φαΐ πφι ήγκιαει Τςύντα.
Οι Χασάκηδε παλιά σι ήγκιαει προκιμούντε…
Καλε ξημέρουμα θιλεναδε τσαι θίλοι από
Τα Δροσερά Βαστσίνα .
Πέφτα τσαι Παράστσι – του Γενάρη  : Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη
Μπράβο Θωμαή … Μπράβο σιάτη μι.
Έτρου να κχοντούμε τα γρούσσα νάμου τθα ζωή …
……………… Εμέ Νιούντε Τσακώνικα ……….Θωμαή Μανιταρά
Πέφτα τσαι Παράστση – του Γενάρη : Α Τσακωνοπαρέα.
Ενιάτθε νία φωνά ..
«Έμε δέσουντε».
Αβρά το Γιαννάτση μι από τα χέρια τσαι δρανία μι για το παναϊθούρι.
Σαν εσούκαμε ο Γιαννάτση μι φωνηάε., «Μα
Λησμονέκαμε ταν εικόνα τ'Άγιε Νικόα …Εζού ο 'μα αφήνα νι να ζάει να νι άρει, αλλά ετήνε εζάτσε τσαι νι ενέτζε.Ξοικάμε τάτσου από το παναϊθούρι τσαι οράκαμε του Γερμανοί με τα μυδράλια .
Εςτσέμα ότσι έκι προκιμούτερε να σκωτούνει νάμου οι Γερμανοί πάρα να δάμε ζωντανοί .
Ασπηδήτσε πρώτε ο Γιάννη μι τσαι απέ εζού.
Με ταν ασφούρια πφι αναιμούτθαει οι γουναίτσε τάτσου ποδοποατήκαει νία γρία, ταν Κρίνα Τσαβαλά ούγειε σκωρέτθε.
Σαν εμπαήκαμε ου 'γκιαει αφήντε νάμου να ζάμε προς το Σταθιμό.
Γονακία 'πουρτέσε σ'ένα Γερμανέ τσαι νιε παρακαλέκα να αφεί νάμου.
Αφήτσε νάμου τσαι τθα πορία ερέκα ταν αϊθά μι με τα δύου σι καμπτζία .
Έκι τσαι ετήνα ανταριαστά πρεσσιού.
Άγκα το Γιαννάτση μι , α αϊθά μι τα δύου σι καμπτζία τσαι ζάκαμε τθο Αγιούτςι τ' Άγιε Θοδώρου.
Οπά 'ξενυχκίαμε, μαζί τσαι άλλοι γουναίτσε ..
…..Υγεία, αγάκη τσαι χαρά θιλενάδε τσαι θίλοι……
Πέφτα τσαι Παράστσι – του Μάτζη  : Α Τσακωνοπαρέα
Πάνο τσαι Ελένη: Κορωναϊό: του Πάνου Μαρνέρη
—Ο 'σι αούα μι έσι έχα μούζε σάμερε;
— Τσι θ'αλεί ένι έχα μούζε ;
— Ό'νι ξέρου μα ούτε χέρα μ' εδούτσερε, όσιου για το θιλί τσαί ταν αγκαλία τσί να αλήου περίπατε εζάκαει .
—Έσι τθα κά ντι ;
Ο 'ράτσερε τσί ένι γινούμενε ..
—Τσί ένι γινούμενε Λενιώ ;
—Κιά έσι ερικχούμενε εκιού ;
Ογί ο κόσμο ένι χανούμενε τσαί εκιού έσι έχου μεσάνιουτθα ;
— Τσί να αλήου ό'νι καταβαίνου τσίπτα…
— Βρε στάσου αλάργα τσαί μη ζυγούνερε..
—Θα μ' αλήερε τσ' επαθήτσερε ;
— Βρε κάτσα αλάργα μη τσαί μι κχολίτσερε γκανιά πλεμονάρα …
—Έσι με τα κά ντι νή να φωνηάτσου να ντι φορένι το ζουρλομαντύα;
—Ό' σι αού μι του χέρε ντι σ' εκχρίερε ;
— Μπα σε καλέ ντι !
Τσαί βέβια σ' εκχρία..
— Σ' εκχρίερε με ψιουχρέ ύο νή σονιστέ;
— Να 'ράου πόσιου μακρία θα νι τραβήτσερε ..
—Έτθα κχρίσε του χέρε ντι μέ σαπούνι τσαί σονιστέ ύο Χριστσιανέ μι
Τσαί άφε του παρόλε …
Καλέ ξημέρουμα Τσακώνοι τσαι Εμού καλοί γειτόνοι
Για οράτε φυατθείτθε μπίτι να μην αναπαφτθήτθε
Αμαρκία από το Θεό να ζάμε απο Κορωναϊό
Πέφτα τσαι Παράστσι – του Νοέμπρη : Α Άγιε Σοϊθία του Σωκήρη Λυσίκατου : Διαστσευή τσαι γραφτέ τθα ΤΣΑΚΩΝΙΚΑ από Πάνο Μαρνέρη .
ΕΓΚΕΙΝΗ ΕΝΙ ΤΟ Τσίτε
ΚΟΜΜΑΚΙ από τα τέσσερα
…… ΤΟΥ ΚΑΘΗΓΗΤΗ
ΛΥΣΙΚΑΤΟΥ……
Πέφτα τσαι Παράστσι  —του Νοέμπρη : ΑΤσακωνοπαρέα
Α Άγιε Σοϊθία : του καθηγητή Σωκήρη Λυσσίκατου .
Γραφτέ τα Τσακώνικα από τον Πάνο Μαρνέρη .
Έγκεινη το κείμενε ένι δημοσιευτέ τθαν εφημερίδα Κυνουρία το περατέ Ιούλη (Αουνάρη….
Ο τσύριε Λυσίκατε μι νι απολύτσε με   τσαι όγω του ότσι έκι ατςέ νιε χουρία σε τέσσερα κομμάκια : α ερμηνεία ένι ακριβώς όπφου νι εγράβε ο τσύριε Σωκήρη
Άγκαει ταν πόλη άγκα νι , άγκαει τα Σαλονίτση
Άγκαει ταν Αγία Σοϊθία το μέγα(τρανέ) Μοναστσήρι .
Το  τθα κηδεία του Πατριάρχη Δηνήτρη ενάτθε το πάρα κάτου:
Ο τότθε Ρώσε Πατριάρχη απέ τελεύε α τσηδεία, εζάτσε με ταν συνοϊδεία σι τάσου τον Άγιε ταρ Αγία Σοϊθία αρχινήαει να ψέλνωει το «τη Υπερμάχω στρατηγώ»…Οι Τούρτσοι φύλατσε ανταριεύταει αλλά ο μπορέκαει να σι σταμακήσωει τσαι άμα οι Τούρτσοι νιε ρωτήκαει γιατσι,
Απογήτθε : «Για το γιατσί νι εμποίκαμε ο θα απογηθού γιατσι ο θα κατάβαιτε το τσι ένι νιούκχου ένα Ρώσε ότσι ένι μπαίνου τάσου τον Άγιε» .
Α Άγιε Σοϊθία ένι το σπουδαιούτερε μνημείε τα Βυζαντινά εποχά τσαι ένα από τα πιο τρανά αριστουργήματα τθο κόσμο .
Για τον απανταχού Ελληνισμό ο ΠΑΡΘΕΝΩΝΑ τσαι α ΑΓΙΕ ΣΟΙΘΙΑ ούγοια είνι έχουντα χίλιοι χρόνου χρονικά διαφορά είνι τα δύου ορόσημα του πολικισμού νάμου είνι τα σύμβολα νάμου.
Τουρ  του Αμάη το  Τσιτάε α Πόλη βεβηλούτθε ο Αγιε τσαι το τραγουϊδι .
«Σημαίνου ένι ο Θεό, σημαίνα ένι α ιγής» ένι δενάχουντα το Εθνικό αλλά τσαι Χριστσιανικό πένθη τσαι ντ'ένι ποίντα να νιούερε ότσι έσι τάσου τον Άγιε τσαι έσι βου το θρήνε τον ατςέ.
Μπρου τελέψει α λειτουργία φωνά από Αρχάγγελε ενιάτθε να κχαμπαίνει από τον ουρανέ..
Πάψετε το Χερουβικό , τσαι τα Άγια χαμαιούετε
Παπάδε άρετε
Τα ιερά τς'εμού τσερία πφουντεθείτθε
Γιατσί ένι θέλημα Θεού α Πόλη να Τουρτσέψει …
Καλέ ξημέρουμα θίλοι μι: να μη λησμονήνουμε ταν ιστορία νάμου .
…………ΕΜΕ ΝΙΟΥΝΤΕ
……… Μιλάμε Τσακώνικα …..
Πέφτα τσαι Παράστσι – του Γενάρη : παππού εγγονέ: του Πάνου Μαρνέρη
Πέφτα τσαιΠαράστσι – τουΓενάρη .: Α Τσακωνοπαρέα
Παππού εγγονε : Του Πάνου Μαρνέρη …..
—Παππού εκάνα να ντι αποχαιρεκίσου ..
—Τσι να ποίερε;
—Να ντι απχαιρεκίσου .
—Αμ σο καημένα ακόνη ο κάνερε φύα έσι τσιόα ;..
—Ναι παππού μι
Τα μαθήματα τθο
Πανεπιστήμιε ου 'νι παίζατσε τσαι
Γέλη , είνι θέντα σβάϊσμα, πρεσσιού σβάϊσμα…
—Καμπτζί μι ένταει εκιού σ'έσι ουρίζα, αλλά να γέρου άνθρωπο ένι ο χοντάκα ντι ….
—Έα βρε παππού παραπονιάρη…..
Μη μι σεκλεκίχερε έδαρη….
—Όχι δα εζού να ποίου έτσι τάπα πράμα γιά ταν εγγονέ μι …
— Ορή βρε παππού αφού όπφου τσαι να ναϊθεί μέρα πάρα μέρα έμε νιούντε…
—Ναι καρδία μι, όα μι σε μαθήτσερε, τσαι το φέϊς τάϊμ, τσαι Σκάϊπ,
Τσαι το μισάντερε, τσαι το ζουμ—μπουμ όα όα .
—Χαχαχα απ απ Τερέ ο θ'αραμάου, τσι ένι το μισάντερε τσαι το
Ζούμ—μπουμ παππού;Χαχαχα ..
—Έσι γεούα με τον παππού ντι βρε αλώβουτε ;
—Μπαααα, μ'ετίου ;
Όχι δα μ'έταοι πφι έσι αού βρε παππού…..
— Καλέεε
Καταβήκα,
Ό 'σι γεούα μ'ενίου αλλά μ'έταοι πφι ένι αού….
Έδαρη σε κιάκαμε του παράδε..
— Παππού μι νία χαρά σε πέτσερε, το μισάντερε τσι νι έσα Θέου;
Τσαι έκεινη το μπούμ κίσου;
Σούντα έκι το ζούμ…….
—Πέκα τς'εζού τόσα μαθήκα , να ξερίσου τσαι ένα μπούμ για το κατόρθουμα μι!!!
Α ούρα α κά θιλενάδε τσαι θίλοι
Α ούρα α κά τσαι σ'ετίου σιάτη μι, ο Θεό να κόφει αμέρε από σ'ενίου τσαι να δίνει σ'τίου…
Πέφτα τσαι Παράστσι – του Απρίλη .
Αναστασία Φχαριστούντε ντι πρεσιού τσαι κα Ανάσταση
………..Εμέ Νιούντε Τσακώνικα …….Αναστασία Σαπουνάκη
Παράστσι τσαί Σάμπα – του Απρίλη
: Α Τσακωνοπαρέα.
Ερέκαμε ένα μάστορα ούγειε έκι Αρμένη τσαι χκίαμε ένα καλυούτςι.
Έμαει τσίφουντε του τσιουφάλε νά μου, για να περάμε από το πορκί .
Μπορεί ο μάστορα να μην έκι νιουρίζου κα τα τέχρα.
Ότσι ανάβαμε το κχαρούτςι, ιδρούτσε ο τσίγκο τσαι έκι στρατζίχου τθου τσιουφάλε νάμου .
Α μάτη μι ζάτσε τσαι μαζούτσε πατανόφυα τσαι σε στρούκαμε απανούσε από το τσίγκο .
Τσαι κίσου τθο νεκροταφείε να μπάλουμε τα καγκήλια τσαι να βάλουμε λαλούιδα.
Τα νοιρόγια τα Μάτη μι γιομήκαει με δάκρυα του πορίλε .
«Σώπα ματερούλα μι»νι έμα αούα «ο 'νι αντέχα άλλιου τον πόνε» .
Ένταοι όα ενάτθαει του δεκατςεί του Δετσέμπρη τσαι Αμέρα Δέφτερα το .
Αμέρα καταρατά για του Καλαβρυτινοί…
Αμέρα τα συντέλεια τθα Καλάβρυτα .
Αμέρα για να μνημονέγκουμε όλοι νάμου το σάμερε…….
..Να έχουμε υγεία
Θιλενάδε τσαι θίλοι ..
Πέφτα τσαι Παράστσι – του Γενάρη
 : Α Τσακωνοπαρέα .
……..Ο ψύλλε τσαι ο άντρωπο …….
Ένα ψύλλε νία βοά έκι μαραίνου , έκι βασανίζου ένα άντρωπο .
Από τα πρεσσά ο άντρωπο νιε κιάτσε , τσαι αφού νιε κιάτσε νιε πέτσε .
Ποίερ έσι εκιού πφι έσι έχου καταπληγιαστέ το κορμό μι με το να να μι τσιγκήχερε ογή τσαι οπά .Ο ψύλλε νι απογήτθε :
Έτρου ΕΜΕ ζούντε ενεί , ο 'νι πορού να ντι ποίου ατςέ κακό αλλά παρακαού ντ'ένι να μη μι σκωτούερε ….
Ο άντρωπο εγιάτσε τσαι νιε πέτσε : Ψόφει έδαρη τσιόα από του διτσοί μι του χέρε …Μιτσή νη ατςέ το κακό ο 'νι πρέπουντα να νι αφήνερε να σιντούτσει…..
Ο μύθο ένι θέου να αλεί νάμου ότσι : Το κακό είτε μιτσή ένι , είτε ατςέ ο 'νι πρέπουντα να νι λυπήνησιου…..
…… Ενίου πάντως όταν έμα μιτσή μ'εμπάτσε ψύλλε τάσου τθαν αβουτάνα.
Ο 'νι δενατέ να νι μου περιγράψου τον πόνε.
Ούγειε άλλε νι ένι έχου παθητέ ,να αλεί ταν εμπειρία σι .
Ο 'νι κιστίου να ένι ο μοναϊδικό , ο ένα πφι νιε παθήτσε ;
Καλέ ξημέρουμα τσαι κα συνταχινά
Πέφτα τσαι Παράστσι – του Δετσέμπρη :Θωμαή τσαι Σιούλα γειτόνισε:του Πάνου Μαρνέρη
Πέφτα τσαι Παράστσι – του Δετσέμπρη :Α Τσακωνοπαρέα .
Θωμαή τσαι Σιούλα Γειτόνισε  του Πάνου Μαρνέρη
—Α ούρα
Κα Σιούλα
Τσι έσι ποία .
— Τσι να ποίου βρε Θωμαή κα ένι .
Όα ταν αμέρα αναπαρούκχα το παλιοκόνακο τσαι τελειουμό ον'έχουντα ..
—Έσι
Έχα δίτσηε γειτόνισα μι , τα νιουκοτσιουρά α 'μέρα
Ό'νι τελέγκα μονέ καμούσου , απ' όρπα χάμου , τσίπτα ο 'νι άσουντα .
— Αμ ο 'νι άσουντα
Αλλά έτρου να ερικχούμαει σε κουβέντα, να ποίνουμε τσαι γκάνα παράπονε ογή οπά,αλλά ορή ούτε παράπονε κακότθο ο 'με
Πορούντε να ποίουμε..
— Όνι κειράζουντα ο πέτσερε τσαι γκάνα κακό μαθές τσαι ποίε να νιάει νάμου ο 'μπάρχου γκανένα καψο Σιούλα , όλοι φύγκαει,
Ερημούτσε ο τόπο ..
— Ορή Θωμαή ο 'νι γκανένα, καρδία μι, νία περιλυπία
Ο τόπο αλλά με ένταει όα τα μέσα πφι είνι έχουντε μπαλητέ..
Μπερ έσι αούα κακότθο !
Παλαιά ίγκιαει αούντε :τσαι ο τοίχο ένι έχου αβουτάνε .
—Κάτσι άκια θα ίγκιαει νιουρίζουντε , ορή έκάναει οι τσαιροί
Τσαι είνι μπαήντε σουστοί ..
—Βρε Θωμαή
Με έντεοι όλοι του ιδαβόλοι πφι είνι έχουντε μπαλητέ ο 'νι συννοού γκανένα κιά να ζάει τσαι από τσι να γκριουφτεί ..
— Σιούλα νία τρομάρα νι έσι έχα απο ταν αμέρα με το τζι πι έσι…
Ένι να μην έχερε;
Για βάλε νι με τον τάσου ντι εμαλέ ;
Για λίγο νι έσι έχα ;
—Ο πέκα έτσι τάκιου πράμα αλλά μπάτσε τσαι νι έσι παρατραβήντα λιγάτσι ;
—Άκια να ντ'αλήου έδαρη αλλά έχε χάρη …
…Βρέ κολέγισα έσι κιστία ;Πφι
Θα ζάρε σ'ερηνία;
Ένταει πφι εμπαλήκαει όα ;
Ο θα ντι νιάνει με τα νία ;
Τσ'άμα έγκεινη εσ' κιστία , κο να ντι μόλει τα κουνία …
Καλε ξημέρουμα θιλενάδε τσαι θίλοι , με το καλε να ξημερουθούμε .
Πέφτα τσαι Παράστσι – του Μάτζη.
Κουιτέ απο το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Συχαρητήρια Δέσποινα … Έσι ποία όλοι νάμου περήφανοι .
…………..Εμέ Νιούντε Τσακώνικα………..Δέσποινα
Πέφτα τσαι Παράστσι – του Μάτζη : Α Τσακωνοπαρέα .
Κουιτέ  : από το βιβλίε «ΚΡΑΥΓΗ»
Διαστευή τσαι Γραφτέ τθα Τσακώνικα από τον Πάνο Μαρνέρη .
Ότσι χαράε, αφήκα τα καμπτζία μι τσαι τσινήκα για τα χούρα του Καπή..
Πολυμπρία το αίμα .
Ο 'κι παγουτέ ακόνη .
Κιά να πατίου;
Όλοι σκωτουτοί .
Αγκαλία με τα καμπτζία σου.
Ο ένα τάνου τον άλλε .
Έμα ασπηδούα τάνου από σκωτουτοί .
Έμα ψαφούα .
Ο 'σα μπορού να νιουρίσερε του διτσοί ντι αντροίποι .
Εμαλοί ανεμουτοί τάτσου τσαι σούτσε παραμορφουτοί.
Από τα ίδιτα έμα νιουρίζα κχάμποσοι .
Ο άτσωπό μι έκι έχου ατθέ κουστούμι πφι εζάτσε τα τσέα τσαι παιδέμα να νι ερέσου .
Με κόβε ψιουχρέ έμπορα, θοούτσε ο 'μαλέ μι ντρεούμα… Τθο τέλη νι ερέκα .
Οι εμαλοί σι αναιμουτοί χάμου… Σε μαζούκα με του χούφτε μι τσαι σε κχατθίκα τάνου σι,να μην είνι κατάχαμα….
Δίπα οράκα άλλοι εμαλοί ,έτεοι ήγκιαει οι
Διτσοί σι, έμα έχα μποιτέ λαθος .
Εμποίκα ταν αλλαγή .
Α τσιουφά σι σαλάτα.
Νι ήγκιαει έχουντε ντουτέ με τσικούρι .
Τσιτά τάνου σι , νι αγκαλιά , έμα θέα να τελειού όρπα μ' ετήνε, μαζί.
Έτανη ταν ούρα ενιάκα νία φωνά σάματσι έκι μπαήνα από τα σωϊθικά σι: «Κχοντούσου!
Τσι έσι ποία;
Έσι έχα καμπτζία!»
Τσεί βολαί ενιάκα τα φωνά .
Ο εμαλέ μι ο κι δουλέγκου, ταράτθαει
Τα λογικά μι ..
Είνι ταρασούμενε τα λογικά σ'ενεί πφι σ'έμε σβαήχουντε, πόσιου μάλλον σ'ετεοι πφι σε ζήκαει !!!
….Να έμε κα, να αγαπήνουμε τσαι να έχουμε ταν υγεία νάμου…..
Πέφτα τσαι Παράστσι – του Νοέμπρη .
Κουιτέ απο το βιβλίε «ΚΡΑΥΓΗ».Διαστσευή τσαι γραφτέ τθα Τσακώνικα από τον Πάνο Μαρνέρη .
Νιχάλη καμπτζί μι.
Μπράβο τσαι συχαρητήρια..
Ποτέ ο θα μετανοιάρε για έντανη ταν προσπάιθα ντι τσαι συμβολή ντι τθο να κχοντουιθεί α γρούσσα νάμου .
……………Εμέ Νιούντε Τσακώνικα………..Μιχάλης
Πέφτα τσαι Παράστσι – του Νοέμπρη: Α Τσακωνοπαρέα .
Α Χριστίνα Μητροπούλου ενάτθε τθα Κλειτορία τθο  .
Γονείε σι, ο Νικόα Κοτσιά τσαι α Κατερίνα Κόρπου.Αϊθήνε σι ο Γιώργο τσαι ο Ασημάτση.
Αϊθά σι
Α Χαραλάμπενα Σπηλιωτοπούλου .
Τα χρονία του  στεφανούτθε το Θόδερε Μητρόπουλε, ούγειε σκωτούκαει οι Γερμανοί.
Από το στεφάνι σι ενάτθαει δύου καμπτζία α Μαρία τσαι ο Γιώργο .Αραμάτσε Χήρα  χρονού.
Παλεύε για να ζεί τα καμπτζία σι τσαι ο μπαλήτσε τα κουβάνα ως το Σκωρεμό σι, για να κιμεί τον άτσωπο σι .
Σκωρέτθε το .
Οι Γερμανοί μπάκαει τθα Μαζέϊκα τουρ εφτά του Δετσέμπρη το .Τέσσερι ναμέρε αργούτερα κιάκαει τον άτςωπο μι, το Θόδερε,τσαι κχάμποσοι άλλοι συχωριανοί τσαι Ζάκαει να ερέσωει του σκωτουτοί Γερμανοί ( τουρ αιχμάλωτοι ούγειοι εσκωτούκαει οι αντάρτοι .) Σ'αποσούκαει τθου Πλανητέρου τσαι όα τα νιούτθα σε κλείκαει τθο μαγαζί του Ρηγόγιαννη .
Με τα σύνταχα σε βαλήκαει απουρτέσε να ζα'να 'ρέσωει τουρ αιχμαλώτοι.
Του πολέμου οι ανταγαθίλε….
Ανέ έχουμε ταν υγεία νάμου….
………….Εμέ Νιούντε Τσακώνικα ……….
Πέφτα τσαι Παράστση – του Μάτση: Α Τσακωνοπαρέα .
Περίπατε τα Σίκινα  : Του Πάνου Μαρνέρη .
Α Σίκινα ένι ορεινέ χωριουδάτσι χκιστέ τθα πλάγια του Μαλεβού με αψέλη γιούρε τθα  μέτςα.
Ένι πανέμορφο τσαι ένι συγκιουκχούνενε από εάτου .
Ένι κοντά τθαν αψεουτέρα κορφά του Μαλεβού τθαν
Ατσά Τούρλα ούγειε ένι έχα αψέλη  μετςα.
Α Σίκινα ένι αναφερικχουμένα για πρώτε βοά τθο χρονικό ταρ άλωση του Γιώργου Σφρατζή .
Μπρού ταν επανάσταση εζήτσε
Οπά τθα Σίκινα το Πρωτοπαλλήκαρε του Κρέφτα Ζαχαριά του Μπαρμπιτσιώτα,
Δηνήτρη Καλλιοτζή.
Το τραγούϊδι ένι αούντα :
Το Καλλιοτζή νιε κλείκαει τας'τα Συτζά το Βράχο ….
Οι Τούρτσοι οι αλλόκιστοι οι Τούρτσοι οι κιοτήδε
Νι έκι φωνηάντου ο Τουρκαλά τάτσου για να νι μπάλει
Να νι χαρίσει τα ποινή άμα τσαι κίστη άτσει
Μα ο Σικινιώτα ο Καλλιοτζή ατςά φωνά βαλήτσε
Το θίλε σι το Ζαχαριά να μόλει νιε λαλήτσε
Τσαι ναπογήτθε ο Ζαχαριά.
Δήμο μη φοζατθήρε..
Όσιου ένι ζου ο Ζαχαριά Τούρκο ο θα προστσυνήρε
Γιούρε τουρ  Σικινιώτοι αβήκαει μέρη τθαν επανάσταση του .
Το  καταστρέφτε από τον Μπραΐμη .
Οι Σικινιώτοι ήγκιαει γκριουφτεί τθο σπήλη τα Ζαγγόλη άμα ο στρατέ του Μπραΐμη εμπάτσε τάσου το χωριουδάτσι .
Όγω του ότσι νιε ερέκαει άηδε εζάκαει να δάνει τον Άγιε Γιάννη το Θεολόγο .
Οπά ομως ενιάκαει ένα ατσέ
Θράβαλε, φωζάτθαει τσαι φύγκαει .
Ανάκοντα οπά είνι τσαι οι ρεμακίλε, του Λούλουγκα,τα Κουτουπού, τσαι τα Ζαρμπάνιτσα .
Καλε ξημέρουμα θιλενάδε τσαι θίλοι τα Σίκινα τσαι σε όλε το κόσμο .
Πέφτα τσαι Παράστσι – του Απρίλη :Κουιτέ  από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη.
Μαρία Φχαριστούντε πρεσσιού .
Χριστέ Αναστάτθε τσαι χρόνου παλσοι.
Να έχουμε ταν υγεία νάμου .
………Εμέ Νιούντε Τσακώνικα ………..Αλεβάντη
Πέφτα τσαι Παράστσι – του Απρίλη
:Α Τσακωνοπαρέα.
Κουιτε από το βιβλίε «ΚΡΑΥΓΗ»
Σαν εμπάκαει οι Γερμανοί τθα Καλάβρυτα έτανη τα Καταρατά ναμέρα, του  του Δετσέμπρη το  εζάκαει τθο νεκροταφείε
Τσαι ξεκχακχούαει του τςεί Γερμανοί, ούγοι ήγκιαει έχουντε σκωτουτέ οι Αντάρτοι τθο μεταλείε .
«Ένα Γερμανέ ίσον με δέκα
Έλληνοι» ήγκιαει αούντε οι αγριευτοί Γερμανοί….
Τα σύνταχα τα Δέφτερα, σαν εντούτσε α κχαμπάνα, εζάκαμε τθο σκολείε μαζί με τα Μάτη μι, τον αφέγκη μι, τουρ αϊθήνε μι τσαι ταν αϊθά μι .
Τθο τσεφαλόσκαλε χουρίαει τουρ ατςοίποι από του γουναίτσε.
Τουρ ατςοίποι σι 'ήκιαει έγκουντε τάνου τσαι τα γουναικοκάπμπτζιουα ταν ίσιε μερία .
Όρπα να οράρε βάμματα, κουιτοί τσαι ρουκαλητοί.
Αναπάντεχα ενιάτθε νία φωνά: «Κχάρα, κχάρα»
Ήγκιαει έχουντε βαλτέ κχάρα οι αθεόφοβοι
Τθο σκολείε .
Ανέ διδαχτούμε από ένταοι όα για να ναθούμε καλύτεροι αντροίποι.
…………..Εμέ Νιούντε Τσακώνικα………
Πέφτα τσαι Παράστσι – του Γενάρη : Θωμαή τσαι Σιούλα του Πάνου Μαρνέρη .
Θωμαή τσαι Σιούλα : του Πάνου Μαρνέρη..
—Βρε-βρε-βρε Κια έσα βρε κολλέγισσα;
Εχάτθερε από προσώπου γης … Κακοβαλήκα …
—Ααααχ νοιρόγια νάχου βρε Θωμαή …
— Βρε Σιούλα όα κρακοαμπαρουτά , φωνηάντα τσαι φωνηάντα μαθέ, ούτε απογημό , τσίπτα …Κια έσα;
—Το κρεββάτθα έμα, νιά γρίπη με παλαβούτσε..
— Όσα φωνηάντα να μόλου να ντι ποίου γκανιά εντριβή;
—Βρε θιλενάδα ο 'σι νία τσι ένι γινούμενε μ'έντανη τα θρεμολαίνικο,
Να φωνηάτσου να ντι κχολίτσου τσαι ετίου !!!
—Γειτόνισα μι
Ο 'σι έχα ετσιτάπα πράμα, το μπόλι νιε μποίτσερε, κχίπτα ο 'σι έγκα,
Από κιά να νι κχολίτσερε;
—Έσι αούα να νι'
Εκχολία από τα παλιόγιδα ;
Κια να νιουρίζου βρε γειτόνισα ήμαρτον Θέ μι .
—Να έσι κα κίσου με μποίτσερε τσαι γιάκα…..
—Γεούντε έμε έδαρη, αλλά γειτόνισα μι τσι να ντ'αλήου..
Ούτε τον οχτρέ μι τσαι πλέκιεριου απ'όα ο φόβο ..
— Μ'ένταοι όα πφι είνι γινούμενα , ένι να μη φοζατθείρε ;
— Ο 'νι ξέρα γειτόνισα αφού με κόβε τάνου τσαι κάτου, ξέρα ένι από τσι έκι ,από το φόβο από τα σουρμί ;
Μπερ έσ'αούα .
— Έδαρη πφουρ έσι ;
Α φωνά ντι ένι νιουμένα κάπφου, λίγο κοφτά;
—Τσεροκαούςικα
Ένι Σάμερε …Για να 'ράμε!!!.
—Να μόλου βρε γειτόνισα να ντ'άρου γκανιά βεντούζα ;
—Ορή κάτσα όρπα χάμου , άφε να περάνει δύου τςεί ναμέρε τσαι θα ράμε, μπάτσε μπλέξερε τς'εκιού α έρμο ….
Α ούρα κα θιλενάδε τσαι θίλοι …Να 'ράμε πότε θα ξεποτσουθούμε
Έντανη τα Θρεμολαίνικο !!!
Πέφτα τσαι Παράστσι – του Οχτώμπρη .
Κουιτέ  ο το βιβλίε «ΚΡΑΥΓΗ».Διαστσευή τσαι γραφτέ τθα Τσακώνικα από τον Πάνο Μαρνέρη
Βασίλη καμπτζί μι ντ'έμε Φχαριστούντε πρεσσιού ..
Μα σκολικά χρονία να έχερε .
………….Εμέ Νιούντε Τσακώνικα ………Βασίλη Πολίτης
Πέφτα τσαι Παράστσι –του Οχτώμπρη : Α Τσακωνοπαρέα .
Κουιτε: από το βιβλίε «ΚΡΑΥΓΗ»
Μπαλήκαμε άρον άρον κχάμποσα πράματα τθο τσήπο .Κρεβάτθοι, κχάμποσα ίδιτα,τα μηχανή για ράψιμο, το ονάρι .
Ο υζέ νάμου ο Σωκήρη έκι φυτθέ μαζί
Με του συτζενιτσοί μι, αφού άτζε μαζί σι ένα μπέτσιμο .
Απέ τσινήκαμε τσαι ενεί αντάμα με τα πεθερά μι .
Εζού έμα έχα αγκαλία το μιτσή μι υζέ, τσεί χρονού..
Έκι ποία κρυάδα τσαι έκι έχα πρεσσά αντάρα, ο 'μα ορούα τσία μέτσα .Τθο πόρε του σκολείου κοντοστάμα τσαι έμα αντεχουμένα τον άτσωπο μι με τα πεθερά μι πφι ήγκιαει
Αραματοί κίσου..
Τουρ ατσοίποι σε ξεχουρίαει
Τάτσου τθαν αυλή, τσαι του γουναίτσε με τα καμπτζιούλια σι ήγκιαει απολύντε τάνου τά σκά.
Ένι θυνικχουμένα πφι αποχαιρεκία τον Αντώνη τσαι νιε 'πέκα.
—Μην απολπίζισιου, ο Θεό ο θα αφεί νάμου.
Σαν εμπάκαμε τάσου το σκολείε,ενεί τα γουναικοκάμπτζιουα τσαι κχάμποσοι γεράδε έμαει αντεχουμένει με τα ψιούχα το τθούμα να ράμε τσι άκια θα έκι γινούμενε .
Εμαει ορούντε από τα παναϊθούρια
Του τσέλε πφι ήγκιαει δέσουντε.
Κχαρόαβρε παντού.
..Ο καπινέ εμπέε τον ήλιε..
Υγεία τσαι αγάκη θιλενάδε τσαι θίλοι…
……Εμέ Νιούντε Τσακώνικα ……
Πέφτα τσαι Παράστσι – του Φλεβάρη  : Α Τσακωνοπαρέα .
—Παππού κια δούτσερε σάμερε ;
—Όρεγη ένι καμπτζί μι .
—Ο ζάτσερε τθο καφενείε σάμερε ;
— Ναι εζάκα σιάτη μι τα σύνταχα , όπφου πάσα αμέρα έτρου τσαι σάμερε ….
— Ο παππού ο Νιχάλη πφουρ ένι ;
—Κα ένι , πάσα μέρα ότσι μ'ένι ορού μ'ένι διατάζου — Έτθα τάνου,
Μ'ένι αού, να οράου τσι έσι φορού .
—Ντ'ένι ποίου έλεγχο παππού ;
Θα φοζήτθει μπάτσε έσι παθητέ τσίπτα ….
—Όχι δα νιε πέκα ότσι νι έμα ποίου έτρου για να γιάμε …
— Τσαι τσι ντε πέτσε παππού άμα τσαι νιε μαρτυρήτσερε ;
— Ταν αρχή ο 'κι πορού να σταμακίσει τα γέλια αλλά ύστερα από λιγάτσι ετθαήε τα μαγγούρα τσαι με πέτσε ….
—Τσι ντ'επέτσε παππού τσι ντ'επέτσε ;
—Βρε Θεομπαίχτα μ'ενίου έσα
Θέου να γελήνερε ;
Θα ντι κατςιού τα τσιουφά με τα μαγγούρα, να νιουρίζερε ότσι ντι νι ένι φυάτθου….
— Χα αχα να 'χερε το νού ντι παππού….
Ένι έχου σειρά ο παππού ο Νιχάλη
Έδαρη …
— Τσαι εκιού σιάτη μι να έχερε το νού ντι ;
— Γιατσί εζού παππού τσι εμποίκα ;
— Γιατσί νι επέκα ότσι έκι δικά ντι ιδέα σιάτη μι ..
—Έδαρη θα ντι σκωτού εζού παππού ……
Αφρέ ύπρε να έχουμε τσαι να ξημερουθούμε με υγεία …
Πέφτα τσαι Παράστσι – του Νοέμπρη  : Α Τσακωνοπαρέα
—Ο Θεό να βάλει τα χέρα σι παππού αλλά τσαι ο άντρωπο ένι πρέπουντα να ποι κάτσι …
— Ναι καμπτζί μι
Α φύση ένι πρέπουντα να φυατθεί τσαι να προσεχτεί από τον άντρωπο .
— Παππού μι παλιά όα τα τα πράματα πφι έτθαει αναιμούκχουντε ίγκιαει λύντα τσαι τα πλέτερα ίγκιαει γινούμενα λίπασμα .
— Καμπτζί μι του παλαιοί χρόνου τα πλέτερα πράμματα ίγκιαει φκειασκούμενα από υλικά παρτά από τα φύση
— Αφού ίγκιαει έχουντε τσαι πράμματα σιδερένια
— Το σίδερε καμπτζί μι σα πρώτε υλικό ένι ερικχούμενε τθα φύση
Τσαι με το τσαιρέ άμα αναιμουϊθεί τθο χώμα ένι σκουρήντα τσαι ένι αλοιουκχούμενε .
— Δηλαϊδή
Ταν ατςά
Καταστροφή τσαι ζηνία νι είνι ποίντα τα πλαστικά …
— Σιάτη μι τα πλαστικά τσαι ένταει όα τα φάρμακα είνι δηλητηριάζουντα ταν ιγής τσαι ότσι ένι θυτρούκχουντα ένι δηλητηριαστέ …
—Ένταει μόνιου
Είνι ποίντα τα ζηνία ;
Κα συνταχινά σε όλοι νάμου ..
Α Αρβώνα τα Μεταξού ταρ Ελένη Μάνου
…………Έμε ΝΙΟΥΝΤΕ ΤΣΑΚΩΝΙΚΑ……..
Πέφτα τσαι Παράστσι – του Απρίλη: α Τσακωνοπαρέα
Α αρβώνα τα Μεταξού,
Έκανε α μέρα ταρ αρβώνα τα Μεταξού.
Αφού εμαζούτθαει τσαί του δύου τσέλε, πρώτα από ταν τσέα τα νυίθη,
Α μάτη σι, α αϊθά σι τσαί οι άλλοι συντζενήδε θα ζάνι να επιστσεφτούνι το γαμπρέ.
Θα ν'άροη μαζί σου τσαί ταν κόπια, το χαρκί πφη θα γράφη τσι είνι δίντε για προίκα.
Τθαν τσεα του γαμπρού ένα στενέ συντζενή τα νυίθη θα ν'άρη να νι σβαίση για να νιάνη όλοι οι συντζενήδε του γαμπρού.
Αφού νι σβαίση ο γαμπρέ θα νι υπογράψη τσαί θα νι απολύωη κίσου τθαν τσέα τα νυίθη.
Οπά ένι αντεχουμένα α νυίθη νάμου με του θιλενάδε σι.
Ετήνε πφη θα αποσούη ταν υπογραφτά κόπια θα ν'άρη από τα νύιθη γλυκό τσαί ασήμουμα.
Αργούτερα τάνου τθαν κόπια ήγκιαει φκιάντε το πζοικοχάρκι τσαί άμα γκανένα έκι ψευκίζου ήγκιαει έχουντε ταν κόπια για βεβαίουση.
Αφου ο γαμπρέ υπεγράβε ταν κόπια οι γουναίτσε από το σόι του γαμπρού είνι μπαήντε να τσεράνι το σόι τα νύιθη, λικούμι κυλιχτέ τθο χαρκί με κοτσινά κωνά, γλυκό τα μύσα, μαστίχα πιοτέ.
Αμα τσεραθούνι όλοι οι τα τσελή του γαμπρού θα ν'άρωι πιοτέ τα χέρα να ζάνι τθον οντά να χαιρεκίσωι το συμπεθεζίε: « Συμπεθέζοι καούρ εκοκιάτε, να ζήωη νάμου τα καμπζία τσαί τθα πηδέλοιπα τσαί τθουρ εγγόνου.
Έτρου όλοι θα ευτσυθούνι.
Καλέ ξημέρουμα θιλενάδε τσαί θίλοι μι ταν άβα βδημά το γιούζισμα.
Πέφτα τσαι Παράστσι – του Οχτώμπρη : Για του νέοι παροιμίλε (λιούκο): ταρ Ελένη Μάνου .
………..ΈΜΕ ΝΙΟΥΝΤΕ ΤΣΑΚΩΝΙΚΑ………..
Πέφτα τσαι Παράστσι – του Οχτώμπρη : Α Τσακωνοπαρέα .
Γιά του νέοι, παροιμίλε (λιούκο) : ταρ Ελένη Μάνου
Ο λιούκο ένι έχου το όνουμα, τσαί α τσυρά Μαρούα ένι τςούα σι.
Ο λιούκο με μούζε ό'νι χοντέγγου
Ο λιούκο ταν τσίχα σι ένι άσου τα γνώνη σι όνι άσου νι.
Ο λιούκο ποτσουτέ ένι χαιρούμενε.
Εβαλήκαει το λιούκο να φυάτθει τα προύατα.
Έτθα λιούκο φάε μι.
Σα λιούκο ένι αντεχούμενε.
Το μισακό όνε, ν'ένι τσχιού ο λιούκο.
Καλέ ξημέρουμα θιλενάδε τσαί θίλοι μι…
Πέφτα τσαι Παράστσι – του Γενάρη  : Αίσωπο : Διαστσευή τσαι γραφτέ τθα Τσακώνικα από τον Μαρνέρη .
……………….Εμέ Νιούντε Τσακώνικα …………
Πέφτα τσαι Παράστσι – του Γενάρη  : Α Τσακωνοπαρέα .
Αίσωπο :
Διαστσευή : από τον Πάνο Μερνερη
………………..Α Τςιτσιρόνα τσαι α αλεπού …………
Νία τσιτςιρόνα έκι τθα κορφά σε ένα αψελέ δεντρικό τσαι έκι τραγουδούα.
Νία αλεπού
Πφι έκι περούα ακατούσε τσαι έκι θέα να νι
Κχαπουλιάσει εστσέφτε το παρακάτου … Εκατσάτσε απατζά από το δεντρικό τσαι έκι ποία ότσι νι έκι θαυμάζα για ταν κα σι φωνά τσαι νι έκι παρακαούα να κχαμπάει για να οράει με τουρ ιίδοι σι τουρ εψιλοί,
Τσι ζώο έκι μπάντα ετσιτάπα δενατά τσαι καθαρά φωνά .
Α Τσιτσιρόνα άτζε χαμπάρι
Τα κατεργαρία σι
Τσαι αφού εκόβε ένα φύλι από το δεντρικό νι αφήτσε να τσιτάτσει χάμου.
Άμα τσαι α αλεπού ρουκίε να νι αβράτσει, α τςιτσιρόνα νι επέτσε: Έσι πρεσιού γειατά τσυρά Μαρούα άμα έσα γκιστία ότσι άκια να μι κοροϊδέψερε .
Από τότθε πφι εζού οράκα φτερά από τσιτσιρόνα τθου κροπίλε ντι ένι φυατθουμένα …
Ο μύθο να μου ένι αού ότσι : ο φρόνιμο άντρωπο ένι φυατθούμενε
Από τα χουνέρια πφη είνι παθαίντε οι άλλοι
…….ΜΕ ΤΟ ΚΑΛΕ ΝΑ ΞΗΜΕΡΟΥΘΟΥΜΕ ΟΛΟΙ ΝΑΜΟΥ ……….
………………….Εμέ Νιούντε Τσακώνικα …
……………………Μιλάμε Τσακώνικα………………………
Πέφτα τσαι Παράστσι  τσαι  του Οχτώμπρη  συνέχεια Τερέ τσαιΤσακωνιά  Από το βιβλίε του Γιάννη Κορόγου .
Διαστσευή από τον Πάνο Μαρνέρη
Πέφτα τσαι Παράστσι  τσαι  του Οχτώμπρη  :
Συνέχεια
Τερέ τσαι Τσακωνιά : βιβλίε
Γιάννη Κορόγου.
….Διαστσευή τσαι γραφτέ τθα Τσακώνικα:από τον Πάνο Μαρνέρη …..
Τθου χρόνου τα Φραγκοκρατία α Τσακωνιά χουρίστε σε Επαρχίλε τσαι Βιλαέτια ..
Τθου Βυζαντινοί χρόνου, ο'με ξέρουντε πότε, ένα κομμάκι τα Κυνουρία ονουμάστε Τσακωνιά, οι
Κάκοιτσοι Τσάκωνε τσαι α γρούσσα Τσακώνικο γρούσσα νη Τσακώνικα ….
Για τα Τσακωνιά τσαι του Τσάκωνε εγράφταει πρεσσά ως σάμερε
Από ξένοι τσαι από Έλληνε , ιστοριτσοί , γρουσσοόγοι , λαογράφοι τσαι άλλοι .
Εγράφταει πάρα πρεσσά το τσι είνι εννοούντε οι λέξαι Τσακωνιά τσαι Τσάκωνε, ο πάσα ένα με τα γνώνη σι.
Τθα Φραγκοκρατία οι ατςοίποι τα Τσακωνιά είνι συμμαχούντε με του βυζαντινοί τσαι είνι γινουμένοι ο φόβο τσαι ο τρόμο τθου Φράτζοι, ούγειοι ίγκιαει ποίντε
Επιθέσαι τθα Τσακωνιά για να σι τιμωρένει.
Εκχοντούτσε α αμάχη αναμεταξύ Τσάκωνε τσαι Φράντζοι από το  ως το .
Από το  α Τσακωνιά ένι ελεύθερε τσαι είνι ανήκουντε τθο Βυζαντινέ Δεσποτάτε του Μυστρά …
Καλέ νάμου ξημέρουμα : με μπόλικο υγεία για όλοι νάμου .
Πέφτα τσαι Παράστσι – του Σερικχή : α Τσακωνοπαρέα .
Κοντοζυγούντα το στεφάνι,
Σάμερε ένι βιασκουμένα θιλενάδε τσαί θίλοι μι,
Μ'εκαλέτσε α Μεταξού να ζάου να κσύσουμε τα πζοιτσία!
Εμε έχουντε γλέγκι σάμερε, θα μαζουθούμε όλοι οι θιλενάδε να βοηθήουμε τα Μεταξού.
Συντζενήδε τσαί γειτόνισσε είνι απίκο.
Θα κσύσουμε τα είδητα, ογκιούματα, σεντόνια, μπόλιε, μισάλια τσαί ότσι άλλιου, θα σι σιδερούμε, θα σι δεήμε με κορδέλε τσαί θα σι βάλουμε τθα σεντούτσα.
Εμε αντεχουμένοι ταν Ερήνη να ξεζίσει πρώτα το σαπούνι, να κχοντούμε το ζακόνι, να βάλει τα χέρα σι πρώτα ετήνα πφη ένι έχα άτσωπο τσαί καμπζία.
Οι λεβέτε με ταν αλυσίβα τσαί οι κουβέλοι του κσυσημάτου αράδα, εγιομίτσε ο τόπο, όα α γειτονία ένι ταρασουμένα από φωνέ, γέλια, τραγούιδα.
Απολύκαμε τσαί τα Θωμαή να καλέει τα μάτη του γαμπρού να μόλει με το γαμπρέ τσαί του στενοί συντζενήδε σου να ασημούνι τα πζοιτσία.
Τα ασημούματα θα σ'άρει ετήνα πφ'εμποίτσε ταν αρχά.
Το Παράσκι θα ποίωι το πζοικοχάρκι.
Θα ζάνι τθο νοτάριε ο αφέγγη τα νύιθη, με ένα δύου διτσοί σι, υζοί, αϊθίνε, τσείουνε.
Οπά θα ζάει ο γαμπρέ με του διτσοί σι, αφέγγη, αϊθή, τσείε να 'πογράψωι το χαρκί.
Γιάκεινι ήγκιαει αούντε οι παλιαοί, το χαρκί τσαί το μεάνι τον καλέ γαμπρέ είνι ποίντα.
Κά αργακινά θιλενάδε τσαί θίλοι μι, μη λειπέψει γκανένα το Σάμπα θα αποσούμε τα πζοιτσία…….Εμέ Νιούντε Τσακώνικα.
Πέφτα τσαι Παράστσι – του Δετσέμπρη  .
ΤΣΑΚΩΝΙΚΑ κάλαντα .
Διαστσευή από τον Πάνο Μαρνέρη .
Χρόνου πάσιοι θιλενάδε τσαι
Θίλοι τσαι του χρόνου με υγεία ….
………..ΕΜΕ ΝΙΟΥΝΤΕ
ΤΣΑΚΩΝΙΚΑ ………..
ΤΣΑΚΩΝΙΚΑ ΚΑΛΑΝΤΑ.
Ανήμερα του Χριστού ..Τήτηντα  του Δετσέμπρη
…..Χρόνου πάσιοι τσαι καουρ εδέμαει το
Χριστέ νάμου …..
Κα νιούμου αμέρα άρχοντε τσαι αν ένει ο ορισμό νιούμου
Τα γέννα του Ιησού Χριστου , ν'αλήου ταν αφεγκία νιούμου
Χριστέ ενάτθε σάμερε , τα Βηθλεέμ τα χώρα
Τσαι οι ουρανοί γιορτάζουνται χαρά τθα φύση όα
Τάσου το σπήλη το παχνί ενάτθε ο βασιλεία
Ο ποιητή τουρ ουρανοί του κόσμου ο Σωκήρα
Πρεσοί Ατζέλοι ψάλουντε , το δόξα τραγουδούντε
Τσαι όλοι οι τςοπάνηδε με κίστι προστσυνούντε
Τςεί μάγοι ετσινήκαει , καούϊδα να αποσούνει
Χριστέ το νεογεννατέ να ζάνει να ασημούνει ….
…….Τσαι χρόνου πάσιοι …..
ΚΑΛΕ ΞΗΜΕΡΟΥΜΑ αγάκη του καρδίε νάμου …
Εμέ Νιούντε Τσακώνικα…………..
Πέφτα τσαι Παράστσι
– Του Σετθέμπρη :Α Τσακωνοπαρέα .
Στάθη Συκιώτα : του Πάνου Μαρνέρη .
Εξετσινήτσε από τα επφέρη το ατςέραιμα του τόπου τθο κιόσκι του Στάϊθη Συκιώτα τθο Σπαϊθί
Ο Στάθη του Γιώργου του Συκιώτα ( ποδάρα) ενάτθε τουρ .
Α γουναίκα σι , α Ματίνα του Γιάννη του Μανούσου (καρπούτσου)
Κατά δέκα χρόνου νεουτέρα
Ενάτθε ταν ιίδε αμέρα .
Στάϊθη εφύτζε για το Καναδά τθα Τριάντα σι .
Εφύτζε το με  δολάρια τα μπρούσα σι .
Εγιουρήε κίσου το τόπο σι τσαι στεφανούτθε ταν Ματίνα .
Εμποίκαει νία όμορφο οικογένεια με πρεσσά καμπτζία, οχτώ για ταν ακρίβεια, ζωή νάχωει!!
Ο Στάθη αγωνίστε τθαν αλαργηνά σι δεύτερε πατρίδα τθον Καναδά.
Τθα σκέψη σι πάντα ο τόπο σι .
Τσι τσαι αν ετσιαχίτσε τςαπόλυτε, πισαματουτέ ,κεινατέ.
Έκι ο τόπο σι, ο δικό σι τόπο .Ενάτθε νοσταλγό του τόπου
Πφι ενάτθε, του
Τόπου πφι επρωτοτςιαχήτσε , επρωτοβάτσε, επρωτοσκοντάβε,επρωτονιλήτσε, επρωτογειάτσε, επρωτοπεζάτσε.
Έντενη ο τόπο ο 'νι άλλε από τον Όμορφο Τςουμία τα Παλιόχωρα , όρπα πφι έκι το Πατρικό σι κονάτσι χκιστέ από τον προπαππού σι το , τσαι ο πεντάμορφο Τερέ πφι έκι α άβα πατρικά σι χειμαδιώτσιχο τσέα .
Επαλεύε, τσαι εδουλεύε σκληρά
Ένι ατσέ ο ανήφορε σε ξένε τόπο να αναστάνερε  καμπτζία .
Ένι άθλε.
Ανταμείφτε ο Στάθη .
Α ζωή νιε χαμογειάτσε τσαι γιατσί όχι, νι έκι αξίζου , τσαι με το παρατάνου..
Καλέ ξημέρουμα:
Οπά πφι έσι ερικχούμενε , να έσι πάντα χαρούμενε
Στάθη ευχαριστούντε τσαι ντ'έμε ευγνωμονούντε
Πέφτα τσαι Παράστσι – του Φλεβάρη .
Κουιτέ : από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη .
Α μιτσουτέρα τα παρέα , α μιτσά Αρτεμι .
Τσι να αλήου για όα ένταοι τα καμπτζία.
Συγχαρητήρια σε όα … Δυόμισε χρονίλε κίσου ένέτζε νάμου ο Κορωνοϊό αλλά σε κιάκαμε οπά πφι σε φαήκαμε … Σάμερε τα μπράβο τσαι τα συχαρητήρια όα για ταν Άρτεμι !!!
………… Εμέ Νιούντε Τσακώνικα ………..Άρτεμις
Πέφτα τσαι Παράστσι – του Φλεβάρη
Όπφουρ έμα μπαήνα έμα ανταμούκχα γουναίτσε πφι ήγκιαει κουβαούντε σκωτουτοί τσαι πφι οι πούε σου ήγκιαει τάσου τα αίματα
Ψαφήκα να ερέσου τον άτςωπό μι το Δήμο.
Όπφουρ ο 'μα ερέχα νι,
Ολπίδα ενάτθε τάσου τον εμαλέ μι
Ότσι
Άκια να έκι γλυτουτέ..
Περάτσε από τον εμαλέ μι τσαι με γλυτσιάτζε λίγο .
Του κάκου όμως, λίγο πιο τάνου νιε 'ρέκα .
Α ριπή νι έκι έχα κοφτέ το πούα .
Το δε χαριστικό βόλι έκι
Από τα σούκχα σι μπαητέ
Τθο Σιντοβότανε.
Εστρούκα το τσίλικα, νιε τσαπρούκα τάνου τσαι νιε μπέα .
Λίγο πιο κάτου α συννυφάδα μι με του τςεί σιατέρε σι,
Έκι έχα ερεστέ τον άτςωπο σι τον Τάκη .
— Έα να κχαμπαήσουμε το Δήμο!!!
Νιε πέκα.
—Τσαι το Τάκη μι ;
Με ρωτήτσε
— Από τσι κχαμπαήσουμε το Δήμο θα μόλουμε να αποσούμε τσαι το Τάκη , νι απογήμα ..
Τσαι έτρου εζού, α συννυφάδα μι , ο υζέ μι ο Άδωνι τσαι α ανηψιά μι α Κατερίνα κχαμπαήαμε το Δήμο τσαι τον Τάκη τσαι σε ακχουγκίαμε τθου γονείε μι το τάφο .
Σε μπέαμε τσαι φύγκαμε .
Ο 'μάει
Έχουντε τσαιρέ να σι κχακχούτσουμε.
Βαθία υπόκλιση
Σε έντεοι του γουναίτσε πφι εμποίκαει του καρδίε σου πέτςε για να κχοντούνει ότσι έκι απαραματέ από ταν οικογένεια σου .
…………Εμέ Νιούντε Τσακώνικα ……….
Πέφτα τσαι Παράστσι –του Σερικχή : Α Τσακωνοπαρέα .
Ηλεχτρικά κουζίνα  : του Πάνου Μαρνέρη
—Τσι ένι έκεινη Σιούλα;
—Γκαζάτσι για το καφέ μαθές
—Ο πέκαμε θα νι φτάμε τθα κουζίνα ;
—Επέκαμε αλλά να, κοφούμενε ένι το
Χούι , πφ'ο κοφούμενε;
—Χαχαχα δίτσηε έσι έχα Σιούλα, εζού το καφούτςι τθο γκαζάτσι νι ένι φταίνα ακόνη..
— Τότθε τσι μ'εσι χουγιάζα βρε Θωμαή;
— Πφου θα ντι δενάτσου μαθές…
— Ναι ναι τσαι για το καφέ τσαι για το λουπάϊ τσαι το φούρνε, όα θα μι σι δενάτσερε τσαι θα νι μεγιάσουμε με το καφέ …
— Ορή Σιούλα έγκεινη το κουγκί ένι για ατςέ λουπάϊ , έγκεινη για πιό μιτσί , έγκεινη ογή
Για κούτουλε,
Έγκεινη για το καφέ τσαι ένταει τα δύου για το φούρνε .
—Ουουου βρε Θωμαή κια σε 'θυνικχουμένα όα ;
Εζού εντρεούμα τσιόα ..
—Ό'νι τσίπτα μονέ βάλε το μπρίτσι κια καφέ..
— Να νι βάλου όρκο μι αλλά θα μι σι ξαναλήερε βρε Θωμαή …
— Ναι μαθές τσαι νία τσαι δύου τσαι δέκα βολαί για τα θιλενάδα μι ..
…..Θιλενάδε τσαι θίλοι τθα Τσακωνιά τσαι σε όλε το κόσμο …….
ΚΑΛΕ ΞΗΜΕΡΟΥΜΑ……..
……………………Εμέ Νιούντε Τσακώνικα ………………….
Πέφτα τσαι Παράστσι – του Μάτζη  : Α Τσακωνοπαρέα .
Τσάκωνε Φιλιτσοί : του Πάνου Μαρνέρη .
Εκάνα όρεγη τθο ξακουστέ Πραστέ τθα Δοξαστά πρωτεύουσα τα Τσακωνιά να νιλήου τσαι να γράψου δύου όγια… Τσαι ένι το λιγούτερε πφι ένι πορού να ποίου, για έτεοι πφι ανάβαει τσαι κχοντούκαει αναφτέ το κάρβουνε κχακχουτέ τάσου τα σποΐα τσαι πφι υστερούτερα αμπρούτσε τσαι ενάτθε αφανέ για να φουκίσει τουρ ήρωε του  να
Λευτερούνει τα Πατρίδα .
Ο καπετάνιε Γιώργο Πάνου από του Πέτσε ούγειε μυήτθε τθα φιλικά Εταιρία από το Τριπολιτσιώτα Παναγιώτη Σέκερη ένι έτενη πφι ορτσίε τθα φιλικά
Πρώτε τσαι καλύτερε το :
Παναγιώτη Μίχα δάσκαλε  χρονού από το Πραστέ τουρ
Γιωργάτση Παπαδόπουλε,γιατρέ από τον Άγιελίδι
Έκι έχου μπαλτέ Ρωσικα σκολή του Χαρκόβου τθαν Ουκρανία
Γιάννη Πολίτα, ναυκικό από το Πραστέ ορτσίστε τον Άγιελίδι τσαι έκι  χρονού ο τςίτε κατά σειρά Τσάκωνα πφι ορτσίστε…
Γιώργο Μπουγά, έμπορα έκι αραμού το Πραστέ αλλά έκι από ταν Αλωνίσταινα.
Τσυριακό
Παπά από το Πραστέ του Αμάη  .
Εδούτσε  γρόσια τσαι αργούτερα το   φοίνιτσε για σκολεία τον Άγιελίδι.
Γιάννη Καψαμπέλη από τα Γαστένιτσα έμπορα  χρονού ορτσίστε από το Γιώργο Πάνου
Τθο Κρανίδι νία του Μάτζη .
Κώνστα Χατζή Παναγιώτη Πολίτα από το Πραστέ εφοπλιστή του χρόνου έτεοι.
Ορτσίστε τθον Άγιελίδι
Τα πρώτε του Απρίλη το  από τον Γιώργο Πάνου.
Γιαννούλη Καραμάνο πολικικό ορτσίστε από το Γιώργο Πάννου νή Γιωργάτση Παπαδόπουλε το .
Επροσπαθήτσε κατά πρώκιου να νηορτσίσει ο Αναγνώστα Κοντάκη αλλά ο κατανέτζε σι .
Νικόα Παλλαδά πρόκριτε από τα Γαστένιτσα ορτσίστε από τον Αναγνώστα Κοντάκη τον Αγιοοπετρίτα.
Γιάνννη Πέτρου από τον Άγιελίδι ο 'με ξέρουντε από ποίε ορτσίστε
Τσαι Γιάννη Πετρουνάτση από τον Άγιελίδι τσαι για έντενη ο 'με 'χουντε κάτσι άλλιου ..
Στέκουντε έμε προσοχή απουρτέσε σε έντεοι του Γίγαντε, σε έντεοι τουρ ήρωε,σε έντεοι του Τσάκωνε, σε έντεοι του Πατριώτε, σε έντεοι τουρ Έλληνε.
Πέφτα τσαι Παράστσι – του Νοέμπρη :Α Τσακωνοπαρέα.
Θωμαή τσαι Σιούλα  : του Πάνου Μαρνέρη
— Σιούλα εεε Σιούλα Κια δούτσερε ;
— Κα νάμου αμέρα βρε Θωμαή , να ένα γιούρε βρε γειτόνισα..
— Έα, έα να λεχού ένα καφούτςι να σ'αλήουμε τσιόατες .
— Ότσι εγκίκα βρε Θωμαή άφε νι για αργούτερα ..
— Έα..
Έα έδαρη να αλήουμε τσαι το φετζάνι …
—Άμα ένι ν'αλήερε το φετζάνι τότθε ένι άσουντα το πράμα ..
— Όρα να μπάτσε ο 'σα παρία ..
— Αμ για το φετζάνι
Έμα έγκα ταν άκρα του κόσμου τσαι έδαρη πφ'ένι τάσου το πόρε μι ;
Αέρα θα ναθού..
—Ντ'ερέκα το κουγκί έδαρη ο θα μι ξεφύτσερε άβα βοά .
— Βάλε το μπρίτσι τσ'εσούκα , άιντε να μην αλικογκίχουμε..
— Καούρ εκάνερε
Κάτσα,
Κάτσα να ντι τσεράου τσαι ένα γλυκό τα μίςα, βότςε ένι , να μ'αλήερε άμα νιε πετυχήκα;
— Βάλε νι ντε , αλλά άμα ένι από του χέρε ντι, καλε θά ένι τσι θα ένι άδεξε……
— Με μπαήτσε λίγο αδερέ μ'ένι δενάχουντα , αλλά να, δοτσίμασε νι τσαι εκιού να μ'αλήερε τα γνώνη ντι.
— Βρε Θωμαή έγκεινη ένι
Το καλύτεζου πφι έσι είχα σιαχτέ, γειά τθου χέρε ντι …..
— Φχαζιστούα βρε γειτόνισα ..
Τςίντα έμα λιγάτσι αλλά αφού εκιού νιε ψηφίερε….
Τσι να αλήου…
— Με τουρ υγείε ντι να χαίρησιου τα καμπτζιούλια ντι τσαι τον άτςωπο ντι Θωμαή, όα τα κά το πόρε ντι να μόλωει..
— Φχαζιστούα Σιούλα τσαι εκιού ότσι έσι πεθυμούα κα δεξίματα από τα καμπτζιούλια ντι .
— Με το ένα τσαι με το άλλιου περάτσε α αούρα , άϊντε συγυρίσου..
Θ…….Γειτόνισα μι να έσι κα , πάσα μέρα ταρ εβδημά
Σ…….Καφούτσι για να κίνουμε, το φετζάνι να αλήνουμε…
Το καλέ το πόρε νάμου θιλενάδε τσαι θίλοι ……
Πέφτα τσαι Παράστσι – του Φλεβάρη : α δαιτευτά Τσακωνοπούα  ταρ Ελένη Μάνου .
……… Εμέ Νιούντε Τσακώνικα ……..
Πέφτα τσαι Παράστσι – του Φλεβάρη : Α Τσακωνοπαρέα .
Α σαϊτευτά Τσαιωνοπούα   : ταρ Ελένη Μάνου .
Σύντομο τσαί χλιφτά α ιστορία νάμου σάμερε, για νία σάτη πφη εχουζίε με τον άντρωπό σι μόνιου τσαί μόνιου γιατσί ετήνε ξενομακίε τθο μαγαζί το όνουμα σι .
Α σάτη νάμου ξον από πάσου όμορφο έκι προκοφτά, καονέσα τσαί καοκσύσα, όπφουρ ήγκιαει αούντε τότθε, ανάγοα με τα πρότυπα ταρ εποχά σι.
Έκι τθα δούλεψη ενού άρχοντα Λεκού.
Νιαν αργακινά ο καλέ σι, κίνου με του θίλοι σι σε ένα μαγαζί, παραδέτθε τθον έρωτά σι για ταν υσάτη τσαί σεκλεκιστέ πφ'όκι μπορού να νι οράει, εμπαλήτσε ατσέ αναστεναγμό τσαί επέτσε τθα ρωμαίικα ( όκι Τσάκωνα, έκι ξωμερίτα): « σαν άλλο δε με μάρανε στο σύρε και στο έλα, μον' του
Λεκκού η κοπέλα»
Ο όγο εσούτσε ταν αβουτάνα τα σατερή πφη ετσιτάε σε ατσέ καημό, έκι ατσά προσβολή να νι ξονομακίσει, α πράξη σι όκι δενάχα σέβας τσαί λεβεγγία.
Έτρου ένι θίλοι μι, άλλοι εποχάδε… Για έτεοι του χρόνου όκι πάρχουντα χειρούτερε πράμα να νιαϊθή το όνουμα τα σατερή.
Με ατσέ χουλιακουμό ν'απολύτσε χαμπέρι να νι ξεχάει τσαί να μη τθαήσει τουρ εψιού σι άβα βοά τάνου σι πφη ν'εντροκιάε τθου γονίε σι, από τα στιμή πφη όκι ζατέ τθαν τσέα σι να νι κχαράτση σε αρρεβώνα!!!
Ταν υσάτη, καθούς έκι πεντάκαλε, ν'επαντρεύε α τσυρά σι, με ένα ανιψιέ σι από ταν Αϊθίνα τσαί εφύτσε από τον Αγιελίδη.
Ο μαλέ τσαί ο κορμό ίσως αφοσιούτθαϊ σε καμπζία τσαί ευθύνε,
Α καρδία όμως εφυάτσε βαθία ταν ικχάρα για ετήνα ταν πρώτα αγάκη…
Καλέ ξημέρουμα θιλενάδε τσαί θίλοι μι, μην ξονομακίχετε γκανένα τθαν αγορά, τθα μαγαζία, φυάτσετε τα ζωή νιούμου μόνιου για σ'εμού!!!
Έμε νιούντε ΤΣΑΚΩΝΙΚΑ
Πέφτα τσαι Παράστσι – του Γενάρη .
Κουιτέ  από το Βιβλίε «ΚΡΑΥΓΗ» Διαστσευή τσαί γραφτέ τθα ΤΣΑΚΩΝΙΚΑ από τον Πάνο Μαρνέρη.
Στενή τσαι
Κα χρονία να έχερε σιάτη μι .
Ότσι έσι πεθυμούα .
Φχαριστούντε ντι πρεσσιού ….
………….Εμέ Νιούντε Τσακώνικα ……..Ελένη Μανούσου
Πέφτα τσαι Παράστσι – του Γενάρη : Α Τσακωνοπαρέα .
Κουιτέ  απο το βιβλίε «ΚΡΑΥΓΗ»
Διαστσευή τσαι γραφτέ τθα Τσακώνικα απο τον Πάνο Μαρνέρη .
Τ'αργά τα Τσιουρακά ένι θυνηκχουμένα ότσι οράκαμε δύου ονείρατα .
Ο άτςωπο μι ετθάτσε, γιατσί εζάκαμε με του κότθε για ύπρε .
Σαν ετθάτσε με πέτσε ,ταρατθέ όπφουρ έκι…..
— Κάτσι κακό θα ναϊθεί…—Γιατσι;
Νιε ρωτήκα .
—Οράκα
Τον αφέγκη μι,ότσι
Εκάνε τα τσέα τσαι
Μ' άτζε το κουϊδί τσαι τα κανάρα μαζί σι….—Σύχασε, νιε πέκα , ο 'νι δενατέ .
Τσι πράματα είνι ένταοι πφι είνι περούντα από τον εμαλέ ντι;
Έσι έχου ανήψια αντάρτοι, μπορεί κάτσι να τςάχει μ'έτεοι;
Απέ νι επέκα έγκεινη, συχάε λίγο .
Εζού οράκα, ταν ιίδε στιγμή σ'έμαι ορούντε όπφουρ ένι δενάχουντα ,ότσι έμα ανάκοντα ταν Αγία Βαρβάρα τσαι οπά εκάνε ο αφέγκη μι τσαι με μπέε με νια κάπα .
Ένι θυνηκχουμένα ότσι οράκα το μύλε του Παπανικολόπουλου.
Ήγκιαει τσεί
Μπάλε, σαν του μπάλε από άχουρα, αλλά με κιμά τσαι το αβάτσι πφι έκι περούντα από το μύλε έκι κατακότσινε ….
Υγεία,χαρά τσαι αγάκη σε όλε τον κόσμο .
……….Εμέ Νιούντε Τσακώνικα ……………..
Πέφτα τσαι Παράστσι – τουΑγούστου:Περίπατε το Πραστε: ταρ Ελένη Μάνου .
Περίπατε τθον
Πραστέ ταρ Ελένη Μάνου.
Πάσα βοά πφ'έμε παζίντε τθον Πραστέ ένι έχα ένα πάκουμα τθαν καρδία μι, ένι φαγγισκουμένα τον τσαιρέ πφη έκι ατσά πολικεία…
Τόντις για φαγγίσου Λενιώ τσί κόσμο έκι τςάχου τθου πορίλε, κάρα, πραματευτάδε, λεβέγγηδε αγροϊστοί με τα άογα, αρχοντοπούλε τάνου τθου κύργοι τσαί πάσα ζωή…
Βάλε με τον εμαλέ ντι τον τσαιρέ πφη ήγκιαει χκίζουντε όα ένταοι, τα αρχογγικά, του κύργοι, του βζύσε, τουρ αγίουνε…
Ήγκιαει απολύντε πρεσσοί παράδε τσαί φλουρία οι Τσάκωνε από τα ξενικία, γιάκεινι επέκαει, α Πόλη ένι μπάνα τα άσπρα τσαί ο Πραστέ σ'ένι ποίου κάστρα…
Ήγκιαει εφοπλιστάδε τσαί εμπόροι πρεσσοί Τσάκωνε τον τσαιρέ ετήνε το ο τσαί ο αιώνα τσαί ενάτθε ο Πραστέ ξακουστέ…
Ήγκιαει βάντε συρμαγιά κεφάλαια δηλαδής σε εμπορεύματα πφη ήγκιαει φερίκχουντα τα παπόρια τα Υδραίικα τσαί τα Σπετσιώτικα από ταν Τεργέστη, τα Μασσαλία, ταν Πόλη, τα Σύρα τσαί τα Σμύρνη…
Έσι ξέρου ότσι μόνιου έτεοι οι προγόνοι νάμου Τσάκωνε άγκαει από το Σουλτάνε ταν άιδα να πουλήνωι βούκιουρε σε όα ταν Κριμαία;
Εζού Ελένη εσβαϊα ότσι ήγκιαει πρεσσού εργακιτσοί τσαί ήγκιαει έχουντε τθαν Πόλη πρεσσά μαγαζία πφ' ήγκιαει φκιάντε τσαί ήγκιαει πούντε πιοτί.
Όα κα ένταοι Πάνο μι έδαρι τς'έμε ποίντε όρκο μι…Ένι βούα α καρδία μι να ορίνου τα χάματα…
Έντενη ένι νόμο απαράβατε Ελένη, ότσι ένι ανθίζουντα ένι πενάκχουντα, εα να σεριανίσουμε να μπάλομε τσαί κχαμπόσοι φωτογραφίλε, ορί ο κύργο του Σαραντάρη, του Μερίκα, του Καραμάνου…
Καλέ ξημέρουμα θιλενάδε τσαί θίλοι ως να ανταμούμε τθα χώρα…
Πέφτα τσαι Παράστσι – του Αμάη  : Α Τσακωνοπαρέα .
Κορωναϊό το ξετσίνημα: Του Πάνου Μαρνέρη …
— Γειτόνισα κια έσι ;
— Όρεγη ένι κια να ζάου σάματσι έμε πορούντε να ζάμε τσαι κχίπτα.
— Εσι έχα δίτσηε ,ουουου πλέα τάσου τάσου θα κιάσουμε μούχα …
— Εκιάκαμε γειτόνισα τσι να κιάσουμε ..
— Ορή σε τθαήαει τα μέτςθα αλλά τσι να ντ'αλήου ένα φόβο νι ένι έχα
— Ναι μαθές έντανη α θρεμολαίνικο ένι το κάτσι άλλιου .
— Γειτόνισα μι εζού θα φυατθούμα , νι ένι αούα ταν αμαρκία μι ..
— Ναι ναι , μην έσι τελεία, έδαρη ένι θέντα πλέτερε προσοχή..
—Ορή μουτσούνε είνι αούντε να φορήνουμε;
Μουτσούνε θα φορήνουμε.
Γάϊντα, γάϊντα τσι να ποίουμε ..
— Τσαι μακρύα από τουρ άλλοι, ποτέ ο 'σι ξέρα ..
— Ναι ναι αφού νιε μπαλήκαμε καθαρά ως έδαρη μη προκαλήνουμε τα τύχη νάμου … .
— Όχι δα , έσι έχα δίτσηε γειτόνισα μι .
— Βρε γειτόνισα ο'κι τσαι λίγο πράμα να κλειστεί όλε ο κόσμο τάσου!
—Τσι κακό έκι έγκεινη μαθές ..
—Ορή γειτόνισα να περάει, τσαι να μη ξαναγιουρήσει …Να ζάει ο κόσμο του δουλείε σι..
— Ποίε το Σταυρέ ντι γειτόνισα
Έα να ζάμε να ανάψουμε τα Δέσποινα , ούτε τον Άγιε ο 'μαει πορούντε να ζάμε.
— Να ζάμε γειτόνισα να νι ανάψουμε τσαι να ποίουμε τσαι γκανιά μετάνοια πφι να μου εγλυτούτσε , δόξα νάχει το όνουμα σι …
Καλε ξημέρουμα τσαι καλέ ξετσίνημα …
Α Μεταξού νάμου ..
Σιάτη μι Φχαριστούντε ντι πρεσσιού .
…………..Εμέ Νιούντε Τσακώνικα ………..Μεταξένια
Πέφτα τσαι Παράστσι – του Αουνάρη : Α Τσακωνοπαρέα .
Κουιτέ : Από το βιβλίε «ΚΡΑΥΓΗ»
Διαστσευή τσαι γραφτέ τθα Τσακώνικα από τον Πάνο Μαρνέρη…..
Του  του μήνα εντούτσε α κχαμπάνα τσαι καλέκαει νάμου τθο σκολείε .
Άγκαμε του χέρε νάμου από ένα μπέτσιμο.
Επέκαει νάμου τσαι φαΐ για νία ναμέρα.Εζου ν'αλήνου ταν Αλήιθα άγκα νία τσιάντα τσαι νιε γιομήκα με τα χρυσαφικά, ασημικά, παράδε, τσαι κάτσι άβα .
Εζάκαμε τθο σκολείε.
Οπά έκι ζατέ ο Αντρία μι, με τα Φανή ταν αγκαλία σι τσαι εζού με ταν Αγαθούλα μι .
Ότσι μπάκαμε το σκολείε χουρίαει νάμου τσαι ούτε πφι προφτάκαμε να χαιρεκίσουμε ο ένα τον άλλε .
Τουρ ατσοίποι βαλήκαει σι ταν ίσιε μερία, τσαι σ'ενεί του γουναίτσε τθα σοβά.
Έμαει περικαούντε τα Δέσποινα Παρθένα τσαι τονΤςύριε με Σταυροί τσαι προσεφταί .
Τσινήκαει να μπουρλούκχωει του τσέλε .
Ενεί ο 'μαει νιουρίζουντε τσι έκι γινούμενε, αλλά του τσέλε να δέσωει σ'έμαει ορούντε.
Σε λιγάτσι άγκαει τουρ ατσοίποι.
Κατσαβάρα, κχάρα, νία κόαση .
Οι στσεπαί από του τσέλε τσιτέντουντε .
Βάμα τσαι
Νοιρόγι τάσου το σκολείε
Πφι ό 'νι ματανιατέ ..
….Ανε έχουμε ταν υγεία νάμου θιλενάδε τσαι θίλοι .
………….Εμέ Νιούντε Τσακώνικα ………
Πέφτα τσαι Παράστσι – του Γενάρη : Α Γιόμιση :ταρ Ελένη Μάνου
Πέφτα τσαι Παράστσι – του Γενάρη  :Α Τσακωνοπαρέα
Α γιόμιση :ταρ Ελένη Μάνου
Σάμερε έμε έχουντε τα γιόμιση το νέο φεγγάρι .
Οι προγόνοι νάμου ήγκιαει κιστίντε ότσι σάμερε οι σατέρε είνι μπορούντε να μάθωι ποίε θα παντρευτούνι ποίε θα ένι ο καλέ σου.
Έγκεινι ν'έμε ερέχουντε τσαί σε άλλοι τόποι σε όα ταν Ελλάδα ξον από τα Τσακωνιά.
Τα νιούτθα του Γενάρη πφη θα μπαή το τσινούρτσι φεγγάρι, θά ένι α γιόμιση, οι σατέρε ξέπρετθοι, είνι μπαήντε τάτσου, είνι ξοικάζουντε νι, είνι ποίντε το σταυρέ σου τςεί βολέ αούντε ένταοι τα όγια:
Του Γενάρη το φεγγάρι το καλέ το παλληκάρι
Πάσε μήνα γεννατέ,συνταχινά χαιρεκιστέ
Κάτου τθου Σέλινε κάτου τθου Μέλινε
Τθου μαρμαρένιοι βρύσε
Ουκχουμένοι χτενισκουμένοι
Τσαι ασημοκουρεγκουμένοι.
Οπά είνι οι μοίρε οι πρεσσοί
Οπά ένι τσαί α δικά μι
Να μόλη τα νιούτθα να νι οράου
Τσαί να μ' οράη τσ'ετήνε
Για άλλε να μη τςάχου.
Απέ ήγκιαει τσαπρούκχουντε για ύπρε τσαί ούγοιε ήγκιαιε ορούντε τθο όνειρε σου, ετήνε θα έκι ο άτσωπό σου, ο καλέ σου τσαί ο μονάκριβό σου.
Έντζετε σατέρε λιούετε του τσίχε νιούμου, οι πορίλε είνι μοσκχοβοούντε, ανασάνετε τον Έρωτα τα ζωή νιούμου, κάκια οπά τάτσου ένι αντεχούμενε να νιάη τα φωνά νιούμου, το κάλεσμα, μην αλικογκίχετε, το φεγγάρι ένι ξέρουντα καλύτερα…
Καλέ ξημέρουμα θιλενάδε τσαί θίλοι μι, ταχία με υγεία, καότυχοι να έτθε σατέρε.
Πέφτα τσαι Παράστσι – του Οχτώμπρη : Κουιτέ  από το βιβλίεΚΡΑΥΓΗ.
ΔΙΑΣΤΕΥΗ τσαι γραφτέ τθα Τσακώνικα από τον Πάνο Μαρνέρη .
Πέφτα τσαι Παράστσι – του Οχτώμπρη  :Α Τσακωνοπαρέα .
Κουιτέ.
Από το βιβλίε …ΚΡΑΥΓΗ……
Α συνέχεια τα μαρτυρία Ταρ Ελένη Κολλιοπούλου
..ΔΙΑΣΤΣΕΥΗ τσαι γραφτέ τθα Τσακώνικα ΑΠΟ ΤΟΝ Πάνο Μαρνέρη.
Ένι θυνηκχουμένα τσαι κάτσι άλλιου ούγειε σφραγίε
Τα συντέλεια τθα Καλάβρυτα .
Ο Αξιωμακικό Κωστάτση Γκίκα διοικητή τθο αντάρτσιχο, ερέτσε τθα στάση Κερπινής τα Βγενού Ατζελοπούλου τσαι νι επέτσε .
— Δράνητσε όσιου πιο ογλήγορα έσι πορούα τσαι έτζε τθα Καλάβρυτα να σ'αλήερε ότσι .
Οι Γερμανοί είνι σκωτούντε τσαι είνι δέσουντε, του Ρωγοί ,ταν
Κερπινή τσαι είνι έγκουντε κατά ταν τάνου τσαι κάτου Ζαχλωρού.
Από όκια είνι περούντε ό 'νι απαραμούντα τσίπτα κίσου σου ξον από από σποΐλε.
Σκωτούντε, κατακρέφουντε τσαι δέσουντε τθα περασία σου .
Α Βγενού πράματις δρανήε τσαι άμα σούτσε τθα πλατεία τθα Καλάβρυτα ανταμούτσε του προύχοντοι, να ποίνωει περίπατε τσαι να κουβεγκιάζωει .Κοντοζύγούτσε τον Αναστάση Κατσίνη τσαι τον Αντώνη Δημόπουλε τσαι σε δούτσε το χαμπέρι από τον Γκίκα .
Οι προεστοί όμως ο άγκα νι τθα σοβαρά από ότσι εδενάε.
Νιε πέκαι τσαι απανούσε, να ζάει τα τσέα τσαι να μην αναστατούτσει το κόσμο με τα λεγόμενα σι .
Μάλιστα πρεσσά παλληκάρια αντάρτοι, πφι κχαμπάκαει τσαι χαιρεκίαει του διτσοί σου σε πέκαει ότσι …
Οι Γερμανοί είνι ποίντε παγανίε να μπλέψωει τουρ αντάρτοι τσαι ότσι
Ου 'νι κειράζουντε τουρ ήσυχοι αντροίποι .
Ένα μάλιστα ο Κωστάτση Κουτσουρή επέτσε τουρ αϊθήνε σι να μη φύτσωει, διότσι άμα οι Γερμανοί ερέσωει τα Καλάβρυτα άηδα,
Άκια να νι σι δάνει από άκρα νι σ' άκρα.
Τσίπτα ακριβούτερε απο ταν υγεία , να νι προσέχετε..
………………ΕΜΕ ΝΙΟΥΝΤΕ ΤΣΑΙΩΝΙΚΑ …………..
Κουιτέ  από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη
Θωμαή σιάτη μι,
Φχαριστούντε πρεσσιού.
Να 'χερε τάν υγεία ντι.
……………Εμέ Νιούντε Τσακώνικα … Θωμαή Μανιταρά.
: Α Τσακωνοπαρέα…
Κουιτέ από το βιβλίε «ΚΡΑΥΓΗ»
Όσιου για τα μάχη τα Κερπινή ένι νιουρίζα ότσι : Όπφουρ έκι παρείντα ένα τάγμα Γερμανοί από το Αίγιε τσαι έσούτσε τθα Κερπινή, οι Αντάρτοι εσταλήαει σι καρτέρι, τσαι γκριουφτοί όπφουρ ήγκιαει αναιμούτθαει τσαι σ'επιτέτθαει.
Ένα από τουρ αξιωμακιτσοί σου για να μη νι κιάσωει οι αντάρτοι, αναιμούτσε τάνου σι νία χερομομβίδα τσαι 'σκωτούτθε.
Ότσι ενέγκαει ογή τουρ αιχμάλωτοι τσαι τού λαβουτοί, εζάκα τσαι εζού οπά τσαι σε έμα περιποικχουμένα μαζί με άλλοι.
Απέ σ'άγκαει τσαι σ'αποσούκαει τθού Ξυδιά, σ'ένα κηγάϊδι.
Σε κόβαει χέρε τσαι πούε τσαι σ'αναιμούκαει τάσου τθο κηγάϊδι.
Ομως ένα Καλαβρυτινέ σε προδούτσε τθου Γερμανοί.
Ο έρμο Δήμαρχο σε ειδοποίε να σ'άρωει από οπά τσαι να σι κχακχούτσωει τθο νεκροταφείε να μπάτσε τσαι μόλωει οι Γερμανοί τσαι……
Έτρου τσαι ενάτθε .
Εζάκαει σ'άγκαει τσαι σε κχακχούαει τθο νεκροταφείε…
……Να έχουμε ταν υγεία νάμου, το πολυκιμούτερε αγαθέ…
Πέφτα τσαι Παράστσι – του Σερικχή : Α Τσακωνοπαρέα .
Θωμαή τσαι Σιούλα : του Πάνου Μαρνέρη.
—Βρε γειτόνισα, νία πφι εσκαρίαμε νι έμε δείντε να κατάβει.
—Μονεεε, άκια να παλαβούμε βρε γειτόνισα !
Ποίε να μου ένι κχοντούκχου έδαρη, τόσε τσαιρέ τάσου μούχα κιάκαμε..
— Ο 'μα φερτά ογη, τσι ωραία βρε γειτόνισα !!!
—Ορή μαθές, με του πατάνε σι, το ρυακούλι,ένι πρεσιού όμορφα .
—Παλιά έκι βρέχου βρε γειτόνισα τσαι το ρυακούλι έκι τςάχουντα,
Έδαρη τσεράτθαει όα ..
—Το παλιοί χρόνου όρεγη πιο κάτου έκιέκι τσαι ο υβατόμυλε του
Τςαούνη πφι ήγκιαει αλέσουντε το φαέ .
— Ενεί από το Τερέ ο 'μαει πολιοπαρείντε ογή , αλλά πιο παλιά τσαι οι Τετιώτοι ογή ήγκιαει παρείντε τσαι τουρ ανεμόμυλοι ακατούσε από το κάστρι .
—Εζου ένα έχα νιατέ πφι ήγκιαει αούντε οι παλιοί ότσι , ως τσαι αηδόνια,ήγκιαει εχουντα ογή .
— Ο 'σι αούα μι γειτόνισα ελντανη ο 'νι α βρύση του Διτσαίου ;
—Ναι ντε, α άβα ένι τθο άλλιου ρυάτσι κοντά τθο Κουτςουβέλι.
—Σε έσι κατέχα γειτόνισα ;
—Το σόι του ατςούπου μι
Ένι από ογή ντε, γιάκεινη σ'ένι νιουρίζα.
—Τάχα γιατσί νι είνι αούντε α βρύση του Διτσαίου, νιουρίζα έσι γειτόνισα ;
—Μπερ έσι αούα κακότθο θα έκει γκανένα με πρεσσοί χούρε, νή έτενη πφι νιε 'χκίε..Ο 'νι νιουρίζα κακότθο …
— Ορή να ρωτήουμε να μαθένουμε, αλλά για έδαρη έλα να γιομίσουμε κχάμποσα γυαλία, να κίουμε νία μπούκχα ύο τα προκοκή .
Καλε ξημέρουμα από τα Βρύση του Διτσαίου του Σαπουνάτσι.
Κουϊτέ  : από το Βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Πέφτα τσαι Παράστσι – του Φλεβάρη : Α Τσακωνοπαρέα …..
Α Βασίλω Αλεξοπούλου Τερζή ενάτθε τθα Καλάβρυτα .
Ένι το τςίτε καμπτζί του Γιώργου Αλεξοπούλου
Τσαι τα Θεονίτσα Μπαλτζούκου .
Μετά από τα συντέλεια τθα Καλάβρυτα μαζί με άλλοι συμμαθητέ σι , τσαι αρχηγό τον Εφσέβιε Τσηπουργό ,με εράνοι δουλεύε σκληρά για να χκιστεί το τσινούρτσι Γυμνάσιε .
Εδουλεύε σαν προϊστάμενε σε Κρακικά νοσοκομεία ώς πφι άτζε σύνταξη .
Στεφανούτθε τον Παναγιώτη Τερζή από το Στσεπαστέ τσαι μεριάε τα ζωή σι ανάμεσα Αθήνα τσαι το τόπο σι τα Καλάβρυτα .
Μπρού μπάνει οι Γερμανοί τθα Καλάβρυτα , τουρ οχτώ του Δετσέμπρη, ήγκιαει φερτοί τα τζέα νάμου: ο Νικόα ο Σακαλή,
Τσαί ο Αλέκο Μπρέ, ούγειοι ήγκιαει θίλοι τ'αφέγγη μι .
Ήγκιαει κατσατοί τθα Σάλα τα τσελή, τσαι εζού με τον αϊθή μι το Ντίνο έμαει γκριουφονίντε.
Αούντε ήγκιαει ότσι οι Γερμανοί τθο Βραχνί, σκωτούκαει το Ροδόπουλε τσαι ούγειε άλλε ανταμούκαει τθα Κερπινή.
Αούντε ήγκιαει ότσι ο πρόεδρε από τα Καλάβρυτα τσαι ο Τάσιος Κατσίνη ήγκιαει ζατοί να ιδοποίσουει
Τουρ αντάρτοι να γκριουφτούνει .
Αούντε ήγκιαει ακόνη να μη φύτσει γκανένα να απαραμάνει όλοι τθα Καλάβρυτα …
Το Βιβλίε «ΚΡΑΥΓΗ» από ούγειε ένι αρίκχου έντεοι όλοι τουρ ιστορίλε ένι ένα σπουδαίο βιβλίε με αληθινοί μαρτυρίε…
Νά έχουμε υγεία αγάκη τσαι καωσύνα του καρδίε νάμου….
Πέφτα τσαι Παράστσι  του Σερικχή τσαι  του Αωνάρη .
Να τσαι α μιτσά τσαι όμορφο Θωμαή ..
Μπράβο σιάτη μι .
………….Εμέ Νιούντε Τσακώνικα ……Θώμη
Πέφτα τσαι Παράστσι  του Σερικχή τσαι  του Αωνάρη :
Το ιστορικό για το τσι ενάτθε τθα Καλάβρυτα όλοι νι έμε νιουρίζουντε .
Οι μαρτυρίε όλοι,άλλοι βολέ σουστοί άλλοι παρατραβητθοί είνι δείντε νάμου τουρ εικόνε για το τσι ενάτθε.
Αλλά γκανία περιγραφή τσαι μαρτυρία ό 'νι πορούα να αλεί νάμου για το πφουρ έντεοι οι ματέρε νιούκαει τουρ αμέρε έτεοι .
.Ό'κι μόνιου ο ατσέ καημό για το χαμό του ατςούπου σου πφι κάτσι βολαί τθα θύνητση σι ο μαλέ
Έκι ατζίχου τα παλαβομάρα, αλλά
Το κάτςιουμα
Τα ψιούχα σε δύου κομμάκια .
Το ένα α παλαίστρα για να σούσει ότσι έκι απαραματέ τσαι το άλλιου δίχως, ΕΖΟΥ ΤΣΑΙ ΝΙΑΥΤΕ , παρά Κουιτέ,Κουιτέ,Κουιτέ, για ένταοι πφι ενάτθαει τσαι για έταοι πφι άκια να ναθούνει.Ο 'κι σούντα το ότσι φονέφταει όλοι οι ατσοίποι, το αληθινέ μαρτύριε εζήκαει έτεοι πφι αραμάκαει κίσου .Παρά όα ένταοι κατανέγκα να ζήου τσαι να γιουρίσου τθο τόπο μι, γιατσι τθα Καλάβρυτα έμα ξένα .
Αντέα τθα φτώχεια,τσαι του ξεφκιλισμοί με παρηγορία το «ο 'με έχουντε τσαι το ο 'με πορούντε»Ποτές όμως ο σκωτούκαει τα περηφάνια μι, ποτέ ο χαμελία τα τσιουφά.
Γιάκεινη ένι ζούα ακόνη, να θυνηκχούμα, να βούνου τσαι να αντεχούμα ..
Α ούρα κα τσαι να έχουμε ταν υγεία νάμου θιλενάδε τσαι θίλοι.
…………..Εμέ Νιούντε Τσακώνικα ……
Πέφτα τσαι Παράστσι  του Μάτζη τσαι  του Απρίλη : Κουιτέ  από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη
Μεταξένια καμπτζί μι ντ'έμε Φχαριστούντε πρεσιού .
Εμέ Νιούντε Τσακώνικα……….Μεταξένια
Πέφτα τσαι Παράστσι του Μάτζη τσαι  του Απρίλη  :
Α Τσακωνοπαρέα : Κουιτέ  από το βιβλίε «ΚΡΑΥΓΗ»
Διαστσευή τσαι γραφτέ τθα Τσακώνικα από τον Πάνο Μαρνέρη…
Θεέ μι τσι Βάμμα, τσι νοιρόγι !!!
Οι ματέρε ήγκιαει ντίντε του πόρου, ανοίντουντε τα παναϊθούρια τσαι ανεμούκχουντε τάτσου τα καμπτζία σου
Για να μη δάνει ζωντανά.
Α μάτη μι, ανεμούτσε ενίου τσαι τον αϊθή μι .
Κχάρα , καπινοί τσαι ο ήλιε από αψεά σάματσι
Έκι στρατζίχου αίμα.
Τάσου σε λίγα ούρα τα Καλάβρυτα ενάτθαει σποΐα.
Φόβο έκι
Ποίου συντροϊθία τθα αχνάρια νάμου όπφουρ έμαει δρανήντουντε να ερεστούμε μακρία από τα κόαση τα συντέλεια .
Σούκαμε τθο σπήλη.
Πενήντα νοματαίοι ξενυχκίαμε οπά .
Τα νιούτθα μαθήκαμε ότσι τουρ ατοίποι σε φονεύαει .
Με τα σύνταχα τσινήκαμε το ψάφημα, το ψάφημα για του σκωτουτοί αντροίποι νάμου.
Τσι Δράμα Θέ μι .
Σκωτουτοί,φονευτοί, σκωρετοί παντού .
Ο πόνε ατέλειουτε, το βάμα ατέλειουτε, το νοιρόγι τσαι ο κουϊτέ ατέλειουτε.
Έρμοι ματέρε , πφι ατθαήατε τον ατθάϊστε έντενη σταυρέ τσαι μπαήκατε τθο Γολγοθά νιούμου, αφού επρίατε ακόνη τσαι τον πόνε νιούμου.
Ένι αξίζουντα νιούμου Στεφάνι ταρ Αγιοσύνα .
Καλε νά 'χουμε όλοι νάμου .
Α καωσύνα, α αγάκη,τσαι α υγεία ανέ κχοντούκχουει νάμου συντροϊθία ..
…………….Εμέ Νιούντε Τσακώνικα ………..
Πέφτα τσαι Παράστσι - του Αμάη .
Μπράβο Σταματού τσαι Φχαριστούντε μι …
…………….Εμέ Νιούντε Τσακώνικα………….Σταματού
Πέφτα τσαι Παράστσι – του Αμάη :Α Τσακωνοπαρέα..
Άγκαμε τον ανήφορε .
Για πότε μπαήκαμε ούτε πφ'εκαταβήκα .
Εζού έμα αντεχουμένα καμπτζί, πέντε μηνού απόκχαλε .
Εμπαήκαμε τθο Γολγοθά … Τσι να οράρε, τσι να αλήερε τσαι τσί να μογήερε !!!
Βάματα ,κουιτοί ρουκουλιτά ..Θέ μι τσι κακό!!!
Οράκα ένα πφι έκι κχαμπαίνου κατά κάτου.
Α σύκχα σι γιομάτα λασπίδε τσαι αίματα.
Φύγκαει οι Γερμανοί;
Ρωτήτσε νάμου .
—Εφύγκαει, απογήμα , ένι γκάνα άλλε ζωντανέ;
Ρωτήκα νι
Ο απογήτθε μι .
Έκι ο Γιώργο Γιωργαντά πφι εγλυτούτσε, έκι λαβουτέ το τθούμα .
Αρχινήαμε να ψαφήνουμε για του διτσοί νάμου, πατούντε τάνου τθα τσιφάρια .
Οι πούε νάμου τάσου τθα λάςπη από αίμα .
Ήγκιαει ανιούριστοι.
Ερέκα τον άτσωπο μι.
Έμα έχα το σιατέρι μι ταν αγγακλία μι.— Ορή ο Ευελπίδη μάνε, επέκα τθα Μάτη μι .
Φύτζε α μιτσά από ταν αγκαλία μι, τσιτάε τάνου τον αφέγκη σι φωνηάντα….
Αφέγκη μι , αφέγκη μι.
Μποίκα να νι τραβήτσου πιο πέρε αλλά τσαι εζού έμα βούα τσαι κουίζα..Πιο κάτου οι τέσσερι αϊθήνε μι , ο αφέγκη μι, οι γείτονε, οι συτζενήδε, οι ξένοι!!!
Φωνέ τσαι κουιτοί.Ανέ έκι νίου νάμου άντρωπο ζωντανέ, άκια να σκωρεθεί από τα τρομάρα σι.Κλείετε τουρ εψιού νιούμου τσαι φαγκιστήτε νι..
Αδιανόητε!!!
Μόνιου νία στσέψη..
Πόσιου τυχεροί έμε!!!
Α ούρα α κα ……Τσαι ανέ έχουμε ταν υγεία νάμου ……
Πέφτα τσαι Παράστση – του Δετσέμπρη :Α Τσακωνοπαρέα .
Παππού εγγονέ   : του Πάνου Μαρνέρη .
—Άμα
Ίγκιαει ένταει μόνιου καμπτζί μι κα θα έκι !!!
— Τσι άλλιου ένι παππού ;
— Όρκο μι,
Οι ατςοί Φάμπτριτσαι είνι ποίντε ταν ατςιτέρα ζηνία ..
—Γιατσί παππού τσι είνι ποίντε
Οι Φάμπριτσαι ;
—Καμπτζί μι γλυκό μι καμπτζί,
Οι πλέτεροι από έτεοι είνι ξερίχουντε τα απόβλητα σου τθου θάασσε τσαι τθου ποταμοί ..
— Γιάκεινη ταν άβα βοά παππού οράκα τα τηλεόραση κάκια , πρεσσά ψάρια ψόϊθα .
— Έσι έχα νιατέ για τα
Λίμνα Οντάριο σιάτη μι.
— Ναι παππού μι ένι ερικχουμένα ανάμεσα τθο Καναδά τσαι ταν Αμεριτσή τσαι όρπα ένι τσιχυνούμενε ο ποταμό Νιαγάρα πφι είνι οι τρανοί καταρράχτε…
—Ογή τσαι χρόνου καμπτζί μι
Έτανη τα λίμνα
Έκι τόσιου μολευτά πφι τα ψάρια σι ίγκιαει παραμορφουτά …
— Ναί παππού
Ουουου ……
— Ναι καμπτζί μι από όα τα εργοστάσια του Καναδά τσαι τα Αμεριτσή τσαι από τα παπόρια πφί ίγκιαει περούντα τάσου, τα ύβατα σι εμολεύταει τόσιου πρεσιού πφι τα ψάρια σι παραμορφούτθαει..
—Τσαι απέ τσι εμποίκαει παππού;
— Ορή σιάτη μι εμποίκαει βιολογικό καθαρισμό, απαγορεύτε το ψάρεμα, τα παπόρια να περήνωει ,
Οι φάμπριτσε να τσιχήνωει τα απόβλητα , τσαι σε  χρόνου ενάτθε όπφουρ έκι παλιά …
—Τσι ωραία !!!
Καλέ ξημέρουμα τσαι ονείρατα γλυκά .
Χρόνου πάσιοι τα Γαστένιτσα: σάμερε ένι γιορτάζου ο Άγιε σι ..
Χρόνου πάσιοι του Σωκηρούλε τσαι του Σωκήρηδε …
……………Εμέ Νιούντε Τσακώνικα ………
Πέφτα τσαι Παράστσι –του Αγούστου
Περίπατε τα Γαστένιτσα : Του Πάνου Μαρνέρη ….
Σάμερε εκάνα τα Γαστένιτσα .
Α Γαστένιτσα ένι το πιο 'ψελέ (ορεινέ)
Χωριουδάτσι
Τα Τσακωνιά .
Ισως το όνουμα σι να νι άτζε από τουρ ατσοί λότζοι με του πρεσσοί γαστενίε .
Φημιστά είνι τα Γαστένιτσα: το γάστενε τσαι το φασιούλι
..Από
Έγκεινη το πεντακάθαρε τσαι πανέμορφο Τσακωνοχώρι ίγκιαει μπαητοί
Οι
Καλύτεροι μαστόροι για τα χωριγοκάνινα .
Οι Γαστενιτσιώτοι εδασκαλεύαει τσαι οργηνεύαει τσαι τουρ άλλοι από
Τα άβα χωριουδάτζα τα Τσακωνιά .
Ένι φερτέ όρεγη το κύργο του Καψαμπέλη .
Όρεγη τα Γαστένιτσα ένι το μόνιου μέρη πφι ο πατήτσε ο Μπραίμη …
Ο Γέρου καπετάν Νιχάλη Γκιόρα τσαι ο Καψαμπέλη προετοιμάνει του Γαστενιτσιώτοι τσαι ύστερα από μάχη πφι ενάτθε οι Τούρτσοι παρετήτθαει τσαι εφύγκαει με αρτσετοί σκωτουτοί.
Έτρου λοιπόν ο Ιμπραήμ ο κατανέτζε να νι άρει τσαι α
Γαστένιτσα
Ο τσυριεύτε από τουρ Αλλόθρηστςοι , τσαι
Τα λεφούσια του Μπραΐμη ο δάκαει το πανέμορφο έγκεινη χωριουδάτσι τα Τσακωνιά .
Α Γαστένιτσα ο'κι έχα τα τύχη του Πραστού μαειδέ τσαι τα Παλιόχωρα τσαι όα τα άβα μέρη πφι εμπουρλοτιάε τσαι εμποίτσε σποΐα ο Μπραΐμη ..
Αλλά τσα όρεγη θίλοι μοι τα Τσακώνικα πφουντέτθαει .
Αν τσαι το χωριουδάτσι ο 'νι παρατητέ , τα Τσακώνικα , α γρούσσα νάμου , ο άλυσσε πφι έκι κχοντούκχου τα χωριουδάτζα δεητά, α σφραγίδα τα Τσακωνιά , είνι παρατητά ..
Τσι κρίμα .
Ένι φερτέ πρεσσοί βολαί τα Γαστένιτσα .
Πάσα βοά πφι ένι παρίου ένι χωλήου ..
Όχι όρεγη μόνιου σε όλα τα Τσακωνοχώρια .
Α ελώτη τα στεναχώρια ιίδε .
Α ΓΡΟΥΣΣΑ ..
ΣΥΓΧΑΡΗΤΗΡΙΑ σε όλοι του Γαστενιτσιώτοι γενικά,
Τθον όμορφο σύλλογο σου τσαι να μη τσαι λησμονέου το κολλέγα μι Σωκήρη Στενιώτα για τα προσπαϊθα πφι ένι ποίου …
Ως πφι να ξαναμόλουμε καλε ξημέρουμα τσαι με υγεία
Πέφτα τσαι Παράστσι – του Απρίλη : Α Τσακωνοπαρέα ….
Τρικουπέϊκο μαντρί : Του Πάνου Μαρνέρη .
Ένταοι ογή ήγκιαει τα Τρικουπέϊκα..( Κατσιγκρέϊκα).
Έντανη α
Τσέα
Έκι του Θανάση του Κατσίγκρη (Τρικούπη)
Του Θανάση οι αϊθήνε ήγκιαει : ο Γιάννη, ο Κώστα, ο Παναγιώτη.
Σ' ένι θυμούμενε
Όλοι σου .
Δίπα
Κάλυε ένι του
Του Κώστα Κατσίγκρη ( Ντάνου) .
Ένι νεουλτερε τσαι εχκίστε μάλλον από τον Κώστα .
Έντενη ο κάλυε έκι πρεσσιού μακρυού, έκι χουριστέ τθα δύου τσαι ήγκιαει αραμούντε δύου οικογένειε.
Α του Θανάση Κατσίγκρη τσαι του Νιχάλη Ζαρόκωστα (Ψάλτα) ..
Ο παππού μι ο Νικόα (Λαρίο έκι αραμού σ' έντενη τον κάλυε τσαι σε έγκεινη το μαντρί έκι έχου τα κατούνα σι .
Ο αφέγκη μι έκι έχου θιλία με τον Θανάση .
Μάλιστα ήγκιαει ταρ ιίδε ηλικία τσαι παρησιάσταει μαζί στρακιώτοι .
Τσαι ένταοι ου 'νι τσίπτα παρά χάματα τσαι Βρονταήνατα..
Το πάσα ένα από ένταοι ένι έχουντα τα δικά σι ιστορία τσαι ένι γκριούφουντα τα δικά σι μυστικά .
Ανέ δενάτσουμε
Σεβασμό σ'εντεοι τουρ αντροίποι.
Σ'ένι ανήκου τσαι νι είνι αξίζουντε τσαι με το παρατάνου.
Κουιτέ : από το βιβλίε «ΚΡΑΥΓΗ».
Διαστσευή τσαι γραφτέ τθα Τσακώνικα από τον Πάνο Μαρνέρη …
Το να σι κχακχούχερε κίσου έκι μαρτύριε .
Πφουρ εζήκαει έντεοι οι γουναίτσε;
Ένα Θεό ένι νιουρίζου.
Δύου ναμέρε έμαει δίχως νία γουλία άντε.
Εκάναει από τα Κέρτεζη τσαι ενέγκαει νάμου κουμπάνια .
Σε μεριάνει
Τθα πλατεία .
Κατσάκαμε όλοι τθα σειρά να άβουμε λίγο μπομπότα.
Ενέγκαει νάμου τσαι τα δέφτερε ναμέρα.
Τα τσίτε μέρα κάνε ο Ερυθρέ Σταυρέ.
Ενέγκαει νάμου απ'όα.
Σκουτέλια,φαητά, ίδιτα τσαι γιατροσόφια .
Απέ τσινήκαμε νία, νία τσαι έμαει έγκουντε τθα δατά μαγαζία.
Έμαει ξεπακούκχουντε ότσι έμαει ερέχουντε, φετζάνια,σκουτέλια, ότσι ακομπέτι έμαει ερέχουντε, να έχουμε να κίνουμε ένα ύο, ένα καφέ, κάτσι…..
Οι τσέλε όλοι δατοί τσαι βροντατοί.
Άβα ογή, άβα οπά ήγκιαει κασιμένοι ακατούσε από του τσίγκουδε να μη ντίνει ο βρέχο τσαι το αγιάζι τα καμπτζία σου .
Α Βαρβάρα Ασημακοπούλου με τα
Καμπτζιούλια σι έγκεινη ακριβώς εμποίτσε.
Εβαλήτσε τσίγκο τσαι νι αγκατήτσε γιούρε, γιούρε με
Κοτρόνια τσαι εμπάτσε τάσου…..
Ποτέ μη τσαι ματαμόλωει ετσιτάπα τσαιροί.
Ανέ έχουμε ταν υγεία νάμου θιλενάδε τσαι θίλοι ….
[] Εμέ Νιούντε Τσακώνικα
Πέφτα  του Αωνάρη  .
Α Τσακωνοπαρέα ….
Το πλυντήριε   : του Πάνου Μαρνέρη .
— Κάτσα , κάτσα , τσι γλυκό να βάλου ;
Τσιδώνη , βότςε ή να βάλου γκάνα
Κουλουράτσι ;
—Βρε Ερήνη μ'έσι σκαβούκχα με το
Καλέ ντι όγο , ορή βάλε ένα κουλουράτσι κακότθο έτρου όπφου σ'έσι ποία κχαμπουρά κχαμπουρά μι είνι αρεσικχούμενα …
— Με τα χαράς μι βρέ γειτόνισα , ο 'σι παρία μπίτι πλέα , όλιου δουλεία δουλεία πλέα , ποίε τσαι λίγο κράτι….
— Βρε Ερήνη ο 'νι προαβαίνα α χωλιατά τσι να πρωτοποίου δύου χέρε ένι έχα .
—Γιάκεινη γειτόνισα μι ντε πέκα για το πλυντήριε
— Βρε Ερήνη εζού ο 'νι έγκα σι κα με ένταει τα νέα πράματα ..
— Να κίουμε το καφούτςι , να μ' αλήερε τσαι το φετζάνι..
—Τσι να ντ'αλήου καψο Ερήνη νια χαρά έσι τσι νιε σι θέα τσαι το φετζάνι .
—Ορή γειτόνισα δεί μι ένα λεφτέ να ζάου να γιομήσου το πλυντήριε .
— Καψο Ερήνη
Άμα έσι έχα δουλεία να έγκου καρδία μι .
— Όχι , όχι ένα λεφτέ θα μ'άρει
— Τσι ένα λεφτέ βρε Ερήνη σάματσι ο 'νι ξέρα πλέα από κχρίσιμο ;
—Βρε ξέρα έσι , τθο κούβελε έσι α καλλιτέρα
Ο 'νι κιάνα ντι κανία αλλά με το πλυντήριε ό 'σι ξέρα ..
— Ουε Δέσποινα , κακό πφι να μ'
Ερέτσε .
— Γκανένα κακό έα τσαι θα 'ράρε ..
ΚΑΛΕ ΞΗΜΕΡΟΥΜΑ ΤΣΑΙ ΚΑ ΣΥΝΤΑΧΙΝΑ ΜΕ ΥΓΕΙΑ
Του Πάνου Μαρνέρη τα γεγονότα του τελευταίοι δύου εβδημάε
Τέσσερι θίλοι εχάτθαει , Τάσου σε δύ' βδημάε
Με Λία Μαρνέρη τσάδεφο , πφε τα πορεία χαράε .
Ακολουθήτσε θίλοι μη Τσουκάτε ο Νικόα
Κχαμπαίνου έκει απ' ταν Έωνη άμα εχάτθαει όα
Ανάκοντα Τεριώτοι μη ,ο Γιώργο ο Λαλουδάτση
Για χρόνου έκει κατάτσοιτε κλειστέ τασ' το κονάτσι
Τσε σα θίλοι επέκαμε , το κακό ότσ' ετριτούτσε ,
Α κχαμπάνα τσε πάλι χλιβερά, για Λάμπη Τράκα εντούτσε .
Καλε ταξίδι σύντροφοι πατριώτε μη Τεριώτοι
Όλοι καμπτζία του Τερού τσε κατουγειτονιώτοι .
Τίμια ζωή εζήκατε τσε οικογένειε εμπήκατε .
Εβάκατε κουράστατθε αλλά τσε εχαρήκατε …..
Εζήκατε εγεράκατε , το κύκλε νιούμου εμπήκατε
Απο καμπτζία , νέοι μεσόκοποι , τα γηρακεία εσούκατε ….
Καλε ξημέρουμα , Τσακωνοπαρέα μη .
ΕΠΜΕ ΝΙΟΥΝΤΕ ΤΣΑΚΩΝΙΚΑ
Πέφτα  του Οχτώμπρη .
Και θα ζάρε σάμερε
Τσάδεφο ;
Ένει αού να ζάου ως τα Παλιόχωρα
Τσι να ποίερε μαθές τα Παλιόχωρα ;
Έτρου θα ζάου , επεθυμήκα το τόπο
Κάψο κουμπάρε
Θα χωλιάρε
Ξέρου νι ένει αλλά θα ζάου νι ένει έχου ανάτζη .
Άμα ένει έτρου κουμπάρε να ζάρε
Ο 'σει αού πφι ερέστε έτενη ο καλέ άντρωπο
Τσαι εφκειάτσε τα πορία τσαι έμε έγκουντε νια χαρά
Να αγιάσωει τα κοκκάλια σοι
Θιλενάδε τσαι θίλοι καλέ νάμου ξημέρουμα
Πέφτα  του Αμάη .: Κάλεσμα τθα γιορτά νάμου: από τον Πάνο .
Έατθε με το καλέ, το Σάμπα τθο Τερέ
Τα Μάτη να κιμίουμε, τσαι να νι τραγουδίουμε .
Πέφτα  ΤΟΥ ΑΩΝΑΡΗ .
Α συνέχεια από το ποίημα επίσκεψη το Πραστέ .
Δύου τςεί Πάνο είνει ογή , τάσου σε όα τα χώρα
Σε άτζε τσαι σαρούτσε σοι , τα εξέλιξη α μπόρα .
Κατούνε ου 'νει υπάρχουντε , ου 'νει κάμουντε του χούρε
Κάτσι σα να ντε πρίγκουντα , τα χώρα σα ζυγούρε .
Έρμο μονάχο τσαι άραχλε , καθημερνά απαντέχου
Κολλέγα Πάνο ένει άδικο , εκιού μ' έσει καταβαίνου
Το παληέ θίλοι καλοί , κάποτε νέο έκει .
Τσαι το νέο του έδαρη τσαι έγκεινη θα παλιαίνει …
Να έχετε μπόλικο υγεία τσαι ΚΑΛΕ ΞΗΜΕΡΟΥΜΑ .
Πέφτα  του Οχτώβρη  ..
ΠΕΦΤΑ  του Οχτώβρη  .
Νία Καρυά πρεσιού μιτσά πφ' έμα ποκίχου αράδα
Θερίε πλέα ένει νατά μ' ένα κορμό αμπάδα ..
Κατσάκα ταν απότσια ση , τσε το πλευρέ μη εγύρκα
Τσε έτρου όπφουρ έμα κουραστέ τουρ εψιλοί μη εκλείκα .
Χορέ γιούρε απο τα Καρυά τσε ντήντα τα βιολία
Τραγούϊδα γλέγκι τρικούβερτε, Θεέ μη τσι ευτυχία
Όλοι μαζυ οι Τσάκωνε, χορέγκουντε ξεδήντε
Όλοι κατα χαρούμενοι το κέφι σου είγκιαει ποίντε
Καλε ξημέρουμα τσε κα Πέφτα Τσακωνοπαρέα μη .
Όκια τσε να ζάμε το τόπο ο 'με αφήντε νη
Γιατσι ;
Διότσι :
Πέφτα  του Δετσέμπρη  .
…………Τσακώνικα με το Πάνο
………..Αίσωπο
Νια αλεπού έκει κεινούα πάρα πρεσιού .
Οράτσε το κούϊθε κορμό
Σε ένα
Τσούα πφι έκει γιομάτε από άντου τσαι κρήατα .
Σι ίγκιαει έχουντε γκριουφτέ οπά κάτσι τσοπαναραίοι ,( νομήε ) .
Εμπάτσε τάσου το κούϊθε τςούα( κουφά )
Το λοιπόν από τα μιτσά
Κχραΐα τσαι σε φαήτσε
Ο αφήτσε τσίπτα .
Έα όμως πφι εφουσκούτσε
Α φούκχα σι τόσιου πρεσιού πφι ό 'κει χωρούα τα κχραΐα για να μπαεί ;
Αρχινήε τότθε το βάμα .
Νκία άβα αλεπού πφι έκει περούα από οπά
Κατά τύχη , εζυγούτσε κοντά τσαι νιε ρωτήτσε
Πφουρ επαθήτσε ετσιτάπα χουνέρι .
Α πφατζικουτά αλεπού νι επέτσε το τσι ενάτθε τσαι τότθε έτανη πφι έκει απότσου νι απογήτθε .
Τότθε αράμα τάσου οπά ως να χωνέψερε .
Άμα τσαι χωνέψερε θα ξεφουσκούει α φούκχα ντι τσα θα μπαήερε νία χαρά .
Ο μύθο ένει Θέου να να μου αλεί ότσι ο 'νει πρέπουντα να χάνουμε τα ψυχραιμία νάμου γιατσί όα τα πράματα
Τσαι τα προβλήματα είνει ερέχουντα τα λύση μοναχά σου .
Βοηθήνετε όσοι είνει έχουντε ανάτζη .
Καλέ ξημέρουμα …
ΜΙΛΜΕ ΤΣΑΚΩΝΙΚΑ
Πέφτα  του Σερικχή  : το φανάρι  : του Πάνου Μαρνέρη .
Πέφτα  του Ιούνη (Σερικχή)  :Α Τσακωνοπαρέα .
Διάλογο το φανάρι  : του Πάνου Ναρνέρη .
—Ουουου τσεία ένι πρεσιού χαρετά .
—Καλέ ένι έγκεινη γειτόνισα .
—Ναι αλλά εζού ένι πάρα πρεσιού χαρετά
—Σε καλέ ντι βρε γειτόνισα ο 'σι αούα μι τσαι ενίου, μυστικό νιε έσι έχα ;
—Εκιού νι έσι νιουρίζα…
—Πφου νι ένι νιουρίζα άμα ο μ' αλήερε ;
Να ζουνιστού τα νύχια μι ;
—Εκιού έσι α γειτόνισα μι ,α δασκά
Μι πφι με έσι μαθαίνα να πρέγου τσαι με ένι αρεσικχούμενε τόσιου πρεσιού γιάκεινη ένι τόσιου χαρετά .
—Τσι να ντ 'αλήου ο 'μα τσαι αντεχουμένα να ντι αρεςητθεί τόσιου πρεσιού .
—Ναιαί να μόλις ετελειούκα τα
Τσουραπούνια για όρα σι τσαι εκιού ;
—Νια χαρά γειτόνισα
Μπράβο .
Να ντι μάθου να φκιάνερε
Τσαι κάνα φανέλι για τα καμπτζία .
—Ναι ναί , έδαρη ένι καταβαίνα γιατσί ο 'σι θέα τηλεόραση ,
Φως τσαι ένταει όα τα εξέλιξη .
—Να ντι αλήου το μόνιου πφι με λειπέβε ένι το ψυγείε .Ναι το ψυγείε ούτε τηλεόραση ούτε το ύο ούτε φως , το ψυγείε !
Ναι το ψυγείε με λειπέβε
, Ο'κι έγκουντα τσίπτα χατέ , μα ένα πιάτε φαΐ
, Ένα σβώλε άρτουμα , δύου αβουγά ,
Λιγάτσι γά , ένα φρούτη τσι να ντ' αλήου το ρημάδι το ψυγείε έκι βολέγκουντα ..
—Να βρε γειτόνισα άμα έσι θέα
Να ντι δούμε ενεί ηλεχτρικό για το ψυγείε ντι .
Του Αβράμι τα κα να ποίερε όρκομι όχι για τσίπτα
Άλλιου για το καλέ ντι όγο καρδία μι έχε ταν εφτσή μι ..
Άμα ένι θα ντι αλήου,
Για έδαρη κα ένι , ο Θεό να ντ' έχει κα…
ΚΑΛΕ ΞΗΜΕΡΟΥΜΑ ΠΑΝΤΑ ΜΕ ΥΓΕΙΑ ΓΙΑ ΟΛΟΙ ΝΑΜΟΥ
…… ΜΟΛΑΜΕ ΤΣΑΚΩΝΙΚΑ …….
Πέφτα  του Σετθέμπρη .
Τσακωνοπαρέα μοι ……
( ΟΙ οργανοπαίχτοι ) του Γιάννη Κορόγου Διαστσευή
Τσαι γραφτε τα Τσακωνικα από το Πάνο Μαρνέρη .
Σάτσι το καουτσαιράτσι , τσυνηγού έμα ένα πουλάτσι
Τσυνηγού τσαι προσπαθού να νι κιά σου ό 'μα πορού
Τσαι ρωτού ένει το βιολιτζή τον Ασίκη κλαριτζή,
Βιολιτζή πφου σ' εσει ποίου , τα Πουλάντζα τσαι σ' έσει κιάνου
Με τα νάζια πφι ένει ποίου τα πουλάτζα σε ένει κιάνου
Τσαι με τα καμούματα μοι παρείντα είνει ταν αγκαλία μοι
Άκει να έκει ατσέ κρίμα τσαι άδικο αν σε έντανη ταν αναδρομή νάμου ο 'μαει αναφερίκχουντε ( μελετούνται ) του μουσιτσοί
Νάμου , του βιολιτζήδε , κλαριτζήδε , τσαι λαβουτιέρηδε νάμου .
Άκει να έκει αμαρκία
Από το Θεό
Αν έμαει αναιμούκχουντε
Με περιφρόνια το κοτρόνι τα λησμονία σε έτεοι πφι με του δοξαρίλε σου τσαι του πεννίε σου
Τα ανατθαϊστά ,τα Τσακώνικα , τα Συρτοκαλαματιανά τσαι τα Τσάμπικα
Πφι ίγκιαει αγαλιέντε του ψιούχε νάμου τσαι έμαει ξεχέντε τα σεκλέκια ,
Τα πέϊδα τσαι τα φτώχια έτεοι του σκληροί εποχέ τσαι αραχνιαστοί χρόνου …..
Τσε ποίε ο 'νει θυμούμενε το τρίτε δεκαήμερε του Αμάη , το τρίτε δεκαήμερε του Αγίου Κωσταγκή .
Το ρυάτσι κάτου απο του θεριακουτοί πατάνε , όα τα πρόχειρα μαγαζάτζα με τα ίιτα τσε με όα τα χαλκούματα τσε το αξέχαστε Ονοαγομουαροπάζαρε .
Του διακοπέ : του Χριστού , τουρ Αποκρίσιε τσε τα Αμπρία έμαει αρίκχουντε τα τςιχίτσινα ταγαριούλια νάμου τσε με του πούε έμαει αρίκχουντε τα πορεία για Τερέ .
Τα πορεία έμαει ποίντε τσε τουρ επιθέσε νάμου τθου τσήπουνε για κόκχουνε , μαρούλια τσε ότσι άλλιου φαγώσιμο τα εποχή ..
Εξε χρόνου ο Γιάννη το Γυμνάσιε , τέσσερι για σενίου .
Παρά του δυσκολίε ο Γιάννη απογήτθε τσε αναποκρίτθε το θέλημα το δικό ση , του γονείε ση τσε του καθηγητέ ση .
Εζού όχι.
Ο εγωϊσμό μη , α περηφάνεια μη τσε οι συγκηρίλε ο μη νιε επιτρεύαει ….
ΚΑΛΕ ΞΗΜΕΡΟΥΜΑ ΒΟΗΘΗΝΕΤΕ ΟΣΟΙ ΕΤΘΕ ΠΟΡΟΥΝΤΕ .
Νη είνει καούντε οι αμέρε …
Εν' πρέπουντα απο εγωισμό τα γρούσα να τθαΐσουμε
Τσε με υπερηφάνεια ψεά να νι' αμπαήσουμε .
Πέφτα  του Μάτζη  .
Διάλογο  :Α σωφερίνα : του Πάνου Μαρνέρη .
—Βρε Λίαινα , αμάν πλέα , εκοκιάερε ;
—Εκάνα Παναγιώτση από τ'αποούρα …
—Τσαι ο 'σα νιούα καημένα να μ'αλήερε τα νέα ντι ;
—Τσι να ντι αλήου Παναγιώτση , ο πρόκετε να ξαναζάου …
—Αμ σο καημένα !!!
Γιατσί ;
—Παναγιώτση ένταει είνι για του νέοι αντροίποι …
—Κρίμα βρε Λίαινα κρίμα τσαι εμπήκα τα χαρά του κόσμου …
—Βρε Παναγιώτση , ο 'σι αούα μι κια είνι συννοούντα ,τσι είνι ποίντα !!
—Κάψο Λίαινα εζού ένα παλιονάρι ένι τιμονίζα
Τσαι πάλι σε ένι ποία σκορδαλία τσαι ένι μπερδέγκα το παληονάρι….
—Άλλιου τσαι έγκεινη
, Καλά πφουρ έσι μπερδέγκα τον όνε …..
—Αντι για τα σβά ένι τραβήντα το κακίστρι προς τα ίσια , αλλιά ένι έγκου ο άραχλε, αλλιά ένι θέα να ζάου εζού , απέ ένι στειούκχου του πούε τσαι ό 'νι Θέου να ζάει κχίπτα ….
—Έγκεινη ένι μπερδεψοδουλεία όπφου τσαι να νι ποίερε …
—Τσαι έμα έχα τα χαρά του κόσμου , έμα ποία σκέϊδα να πουλίου τσαι τον όνε
Να άρουμε ένα όχημα
Από τσοινού ….
—Κχόντου , κχόντου βρε Παναγιώτση μπορεί να ξαναζάου .
—Αμ έτρου άλλε μι καημένα……….
ΟΜΟΡΦΑ
ΜΕ
ΥΓΕΙΑ
ΝΑ
ΞΗΜΕΡΟΥΘΟΥΜΕ ..
………..Εμέ Νιούντε Τσακώνικα ……….
Πέφτα  του Σερικχή .
Α πρώτε μοι γειτονία τα Πολιτέϊκα .
Πέφτα  του Σερικχή  .
Α πρώτε μη γειτονία τα πολιτέικα .
Αφέγκη μη.
Γιώργο Μαρνέρη του Λία
Μάτη μη .
Σταματού
Δουζένη του Νικόα (Λαρίου )
Αγαπήτθαει τσε επειδή οι οικογένειε σου ίγκιαει έχουντε αντιρρήσε σε έντενη το δεσμό εκρέφταει .
Κανία από του δύου οικογένειε ο δούτσε κάτςι , ο βοηθήτσε γιατσί οξόν το ότσι ου ίγκιαει σύμφωνοι τσαι έντεοι ίγκιαει φτωχοί.
Αργούτερα εδούτσε ο παππού ο Νικόα νια χούρα τα Μάτη μη τα πλεύρα τα Παλιόχωρα σύνορα με τα τσέα του Παναγή , δύου ελίε τον Αρία τσε  το κουτσουβέλι οι οποίε ελήε ίγκιαει σε ξένοι χούρε …Αργούτερα τσε ο παππού ο Λία εδούτσε τον αφέγκη μη νία αγκωνή
Το Τςουμία να χκίσει μαντρί .
Το Χειμωνικό το κονάτσι σου έκει ένα σπήλη το Γαβρόρεμα πφι ειλικρινά έκει πρέπουντα να στέτσερε ορθά γιατσί ό'κει υπάρχου χώρε να κατσάρε ..Πόσιου μάλλον να τσαπρουθήρε …
Ήρωε γονείε έμα έχου…..
Εκάνε τσερέ όμως οι ατςίτεροι μη αϊθήνε να ζάνει σκολείε .
Έκει πρέπουντα να
Ερεστεί
Μέρη το Τερέ .
Τότθε έτεοι πφι ίγκιαει κουμαντάρουντε τα περουσία τα Δεσποίνη (νεκροταφείε Τερού)
Εδούκαει του γονείε μη το κάλιε του Αγίου να αραμάνει ….
Νιλήνετε νιλήνετε ,
Τα γρούσα μη νι αφήνετε…..
Πέφτα  του Φλεβάρη  .
Για του νέοι  : Με τον Πάνο Μαρνέρη .
ΠΕΦΤΑ  του Φλεβάρη … Α Τσακωνοπαρέα
Για του νέοι  : με τον Πάνο Ναρνέρη …
Απομπάκα
Όρπα πφι έμα κασίμενε τα φωτογωνία , με ντούτσε α σόμαση τσαι
Σπομπάκα …
Γεράκα τσιόα , μόλις εςιονήστε το κοκκάλι μοι απομπάκα
Για έτζε ξοίκα απομπάτζε το καμπτζί ;
Συχωρέτε μοι πφι αλικογκία κομμάκι απομπάκα τάνου το σκαμνί
Βρε εζού ντ'ένει κουβεγκιάζου τσαι εκιού έσει κιούφου του καού τσαιρού ;
Τσι πράμα ένει έγκεινη πάλι ο 'σει αού μοι …
Απομπάκα πφι να μι οργιστεί
Ο θεό να μι οργιστεί
Απομπάτζερε τσαι ο οράτσερε τα νέα .
Με το πφι απομπάτζερε , το βίντεο
Ο 'νι
Οράτσερε
Τσακώνικα ο νιάτσερε,
Εκιού θίλε εχάτσερε …..
ΚΑΛΕ ΞΗΜΕΡΟΥΜΑ ΣΕ ΟΛΟΙ ΝΑΜΟΥ
Πολύχρονοι όσε τσαι όσοι είνι γιορτάζουντε …
Πέφτα  του Αγούστου  .
Για του νέοι   : του ΠάνουΜαρνέρη .
Άλειμα  επάλειψη
Άλεφτε αξεφλούδιστο
Άκισμα  αλάτισμα
Ακία  αλάτισα
Αλαφιασκούμενε  τρομάζω
Αλεπογανία  πονηριά
Ασίου  σουρώνω
Ακάμεστε  ακαμάτευτο
Α τσέα ένι θέα άλειμα ( σοβάκισμα)
Ο σωμό ένι Θέου άκισμα , ένι ανάτε
Πάσα βοά πφι ένι περού από το νεκροταφείε ένι αλαφιασκούμενε
Δεί μι τα τσατζία να ασίου το γα γιατσί ένι έχουντα
Σούκια
Ο 'σι αού μι του μπατάτσε άλεφτοι σ'εβαλήτσερε τθο τέγανε ;
Όρα μην ξερίσερε άτσι το σωμό γιατσί νι ακία τσιόα .
Έα , έα όλιου αλεπογανίε μ'έσι ποίου έδαρη τα τελευταία …
Έντανη α χούρα αραμάτσε ακάμεστε
Καλέ ξημέρουμα , μετο καλέ να ξημερουθούμε όλοι νάμου ..
Ζαρίτσι
Το Βόρειε μέρη το Μακρυού νησί τσε το Νόκιε το Τρίτσερη.
Απάτζι ένει γινούμενε έτρου από του δενατοί Αέρηδε , τα άγρια μελτέμια τσε του θυμουτοί μπουκαδούρε .
Τθα Δύση οι Σίνοι ατάραχοι .
Ο Καόγερε με τα κοτσινά ση φορεσία , α
Σκουϊθα καμαρουτά με του σάρε ση , το Σπαϊθί με τουρ αναγανίε ση τσε τα κοφτερά ραχοκοκκαλία ση .
Τα Ανατολικά ση το γεράνιε σεντόνι τα Θασσέ πότε σαν Άι τσε πότε φουρτουνιαστέ , κομμάκι του Αργολικού , πφι ένει χουρίζουντα τσε ένει ενούκχουντα τα στερία τα Τσακωνιά με ταν ατζά Αργολικά στερία του Κρανιδίου .
Σε έντενη τον όμορφο γιαλέ είνει στοιχειουτοί πρεσσοί θύνησε..
Καλε ξημέρουμα Τσακωνοπαρέα μη με υγεία …
Πέφτα  του Νοέμπρη  .
Ορειάτε του Πάνου Μαρνέρη .
ΤΣΑΚΩΝΙΚΑ με το Πάνο
Το πανέμορφο οροπέϊδε τα Παλιόχωρα ένει αγκραητθέ τάνου τα λεβέγκικο κορμοστασία του Μαλεβού .
Όπφουρ ένει δενάχουντα τσαι από ταν ονουμασία σοι α Παλιόχωρα έκει νία χώρα τσαι έκει πρέπουντα να έκει χκιστά τθο νοκιεδυκικό μέρη του οροπεϊδίου.
Έγκεινη ένει δενάχουντα από όα τα χάματα πφι είνει ερικχούμενα
Το άλιου κομμάκι
, Τραπέζια , Τςουμία τσαι γενικά γιούρε από το
Δέρσε, επειδή ένει τσαι πρεσιού εύφορε ,έκει καλλιεργικχούμενε με φαέ τσαι κουτσιερά τσαι ότσι άλλιου , για ταν ανάτζη
Τα χώρα
Τα δυκικά σοι μερία ένει ο Οριόντα με το Κάστρη σοι τσαι το ψέλη σοι ένει  μέτσα .
Ο Οριόντα ένει έχου ταν ονουμασία από τουρ Ορειάτε του πρώτοι κάκοιτσοι
Τα περιοχή .
Όρπα έκει α Ακρόπολη ,τα χώρα των Ορειών
Με το στοιχειουτέ θησαυρέ .Απο ταν Ανατολικά μερία ένει α
Σέα  μόλις μέτςα χαμεουτέρα του Οριόντα
Οι Τσακώνοι ίγκιαει κιστήντε του δώδεκα θεοί ως το  με  μετά από τσι ενάτθε ο Χριστέ .
Τότθε μάλιστα είνει έχουντε να αλήνωει ότσι ου ίγκιαει ρωτούντε άμα έσει χριστσιανέ ή έσα κιστίου του πρεσοί Θεοί ..
Το ρώτημα έκει : Τσί έσει Χριστσιανέ ή Τσάκωνα ..
Όμορφο Πέφτα να έχουμε όλοι νάμου .
Πέφτα  ΤΟΥ ΦΛΕΒΑΡΗ ..Μ Τσακωνοπαρέα μη .
( Οι Αποκρίσιε τσε το ονάρι τα Κουνιού )απο το βιβλίε του Γιάννη του Κορόγου …..
Διαστσευή τσε γραφτέ τα Τσακώνικα απο τον Πάνο Μαρνέρη ..
Α Λένη α Κουνιού α ( ΜΠΕΜΠΩ ) , όπφου νη είγκιαει αποκαούντε ,
Αφρέ το χώμα πφι νιε ένει στσεπάζουντα , έκει α τσεανιουκοτσιουρά μη τα πρώτε χρονία πφι εζάκα το γυμνάσιε τον Άγιε Λίδι .
Ο 'κει μόνιου γνωστά τον Άγιε Λίδι αλλα τσε τα περίχωρα …
Καπάτσα τσε Μαργέλλο .
Πότε γεούα με τα καλαμπούρια ση τσε πότε , τσε πότε καψοκακομεριαστά , ανάλογα με τα περίσταση .
Για να μη καοκιάσει να έγκου να νη βοηθήνου το Μάζουμα τουρ ελίε τθό Μαραθία μ' ορτσίστε ότσι άκει να δεί τό οναρι ση το Κίτσιο , να Ζάου αγροηστέ το Τερέ τουρ Αποκρίσιε ….
Καλε ξημέρουμα Τσακωνοπαρέα μη .
Χαρά , ευτυχία τσε υγεία σε όλοι νιούμου ….
Πέφτα  του Αμάη .
ΑΤΣΑΚΩΝΟΠΑΡΕΑ .
ΔΙΑΛΟΓΟ
Το φανάρι  : του Πάνου Μαρνέρη .
-Α ούρα κα τσεία Σταματού .
-Ούρα κα ούρα κα
Τσι έσι ποία μαθές το σάμερε αμέρα .
-Νια χαρά αφεγκία ντι .
-Τσαι εζού κα ένι σιάτη μι .
-Ο λειπέβε ντι α τηλεόραση τσεία …
-Ου να μι χαϊθεί ποτέ να μη νι ξαναοράου εσυχάε α τσιουφά μι πλέα .
Έκεινη το κακό να βουήζωει οι αβουτάνε μι , να ένι σαν
Ντρεόκοτθα όα ταν ούρα ..
-Αλήίθα βρε τσεία .
Χαλάλι ντι
-Να
Σιάτη μι με τά τηλεόραση εκάνα τσαι αποςαούμα , ετεμπελιάκα εζού ένι γρία γουναίκα
Ένι πρέπουντα να
Γιουρίζου , να ταρασούμα να μη στέκου χάμου .
-Τσι να ντι αλήου τσεία ντ'ένι θαυμάζα μακάρι να έμα πορούα να σ'ανεμού τσαι εζού αλλά μ'ενάτθαει απαραίτητα ,τσαι μετά καμπτζία πφου να νι ποίου ;
-Ο 'νι ξέρα σιάτη μι τσι να ντι αλήου νοικοτσιουρά έσι,εκιού έσι ξέρα .
-Ναι
Τσεία μι να μου είνι δείντε το ρεύμα για καλλίτερα τσαι απέ τόσα άβα πράματα πφι είνι δουλέγκουντα με το ρεύμα τσαι έσι πλέα σκαβουκχούμενε .
-Ξέρα έσι σιάτη μι να πρέγερε ;
-Όχι τσεία όχι ..
Μόλερε να ντι μάθου καρδία μι ..
-Ναι τσεία θα μόλου .
Πέφτα  του Αμάη  .
ΕΜΕ ΝΙΟΥΝΤΕ ΤΣΑΚΩΝΚΑ .
Πέφτα  ΤΟΥ ΑΜΑΗ .
ΤΣακωνιπαρέα μοι .
Ο Άγιε Γιάννη έκει ο
Ναό
Για προστσύνημα .
Ο ναό για το μυστήριε του γάμου
(Στεφάνουμα .)
Ο ναό για όα
Τα βαφκίσια .
Ο ναό για όα τα σεΐρια
Οι πλέτεροι δημόσιοι χοροί τσαι γλέγκια ίγκιαει γινούμενα τον Άγιε Γιάννη .
Έκει το μέρη πφι κάθε Τσιουρακά ίγκιαει ανταμούκχουντε όλοι για να εφτσηθούνει ο ένα τον άλλε με χειραψίλε :
Βοήθα ντη , βοήθα νάμου …
Παπά έκει ο παπά Τριαντάφυλε ..
Ένα καλοκάγαθε τσαι Άγιε άντρωπο.
Έμα ένα από του βοηθοί ση το ιερέ .
Έδαρη ο Άγιε Γιάννη ένει μοναχό ση .
Ο 'νει έχου του παλιοί ση δόξε .
Ερημούτσε ο τόπο ,
Οι κχαμπάνε ου 'νει ντήντε ούτε χλιβερά , ούτε χαρετά
Μπίτι ου 'νει ντήντε
Τσαι όμως όρπα ένει τσαι ένει απαντέχου .
Φρεσκοβαφτέ , με καθαρά ταν αυλή τσαι του Σκάλε ση .
Άμα κατσάρε το μπαστούνι τα αυλή ση τσαι κλείερε τουρ εψιλοί
Ντη εκιού πφι έσει έχου ζητέ έτεοι τουρ εποχέ θα ση ξαναοράρε όα .
Λίγο φαντασία ένει χρειασκουμένα .
Τθο ξύπνιο ντη
Από
Έγκεινη το ταξίδι τθα παλιά
Ή θα δακρύσερε ή θα χαμογιάρε …Σεβαστέ τσαι το ένα τσαι το άλλιου ….Εζού εχαμογιάκα ….
ΝΙΛΗΝΕΤΕ ΤΣΑΚΩΝΙΚΑ ΟΑ ΤΑΝ ΟΥΡΑ …
………………Εμέ Νιούντε Τσακώνικα ………………
Α Τσακωνοπαρέα …..
Αίσωπο   : Διαστσευή από το Πάνο Μαρνέρη .
Το λιγκόνι τσαι α ζουζούα ( σκαθάρι)
Το καουτσαίρι ένα λιγκόνι έκι γιουρίζουντα από χούρα σε χούρα τσαι έκι μαζούκχουντα , φαέ , κρίσε ,
Να σι βάλει ταν άκρα για το χειμωνικό .
Νία ζουζούα σα νι οράτσε νιε κάνε παραφάγκηση τσαι νιε περιγιάτσε ,
Για το πόσιου εργακικό τσαι προκομένιου έκι
Πφι έκι δουλέγκουντα τόσιου σκληρά καταλιακού τσαι τάσου το κατακαούτςαιρε , αφού όα τα άβα ζώα είνι αφήντα του δουλείε σου τσαι είνι σταλιάζουντα ογή τσαι οπά .
Το λιγκόνι συνεχείε τα ιδουλεία σι τσαι ο απογήτθε ..
Σαν εκάνε το χειμωνικό οι βροχάδε σαρούκαει όα τα κρόπο τσαι α ζουζούα κεινατά εζάτσε τσαι ερέτσε
Το λιγκόνι τσαι
Παρακαλετά νι έκι κχαράχα
Φαΐ …..
Τότθε τσαι το λιγκόνι νι απογήτθε : Βρε ζουζούα άμα τσαι εκιού έσα δουλέγκα λιγάτσι αντί να μι περιγελήνερε τότθε πφι εζού έμα παιδεγκούμενε έδαρη έκι θα έχερε τσαι εκιού κάτσι να φάρε …..Διδαχη : Ένταει είνι παθέντε όλοι όσοι :
Το τσαιρέ πφι όα είνι μπόλικα ου 'νι ρωτούντε για το αργούτερα, πάρα μόνιου άμα άτσωει τα πράματα είνι τσιτέντουντε σε ατςά δυστυχία …
…….Καλέ ξημέρουμα , να ξημερουθούμε όλοι με μπόλικο υγεία ….
…………..Μιλάμε Τσακώνικα ……….
Πέφτα  του Απρίλη
Διάλογο το φανάρι  : του Πάνου Μαρνέρη .
—Ο 'σι αούα μι τσεία Σταματού , το
Φανάρι θα νι δουλέψερε πάλι ;
—Όχι θα νι αφήου .
—Όα κα αλλά έσι έχα ψυγείε ;
Ο 'σι έχα ;
—Βρε ψυγείε ένι έχα
, Παράδε ο 'νι έχα να πλερούκχου
—Έγκεινη κια νιε 'σι έγκα πάλι ;
—Βρε ο 'νι έγκα κχίπτα κια να ζάου …
—Για του παράδε πέκα κια να σ'ερέσουμε οι μαργουτοί .
—Να μόλωει να σ'άρωει τσαι τα ρολόγια σου τσαι τα
Όα σου .
—Ποίε ρολόγια τσεία Σταματού θα νι κόψερε το ηλεχτρικό ;
Τσαι τσι νι ένι θέα ;
—Ο θα έχερε ένα φως να ορήνερε τα νιούτθα ;
—Θα ανάφου το λύχινε τσι να νι ποίου το φως ,
—Τσι να αλήου νοικοτσιουρά έσι .
—Τσαι το ύο θα νι κόψου .
—Καλά ο θα έχερε ύο τα τσέα ;
—Θα έγκου να αρίκχου από τα βρύση .
—Τηλεόραση ο θα ορήνερε .
—Έντανη τσαι πφι ο 'νι θέα να ξαναοράου ποτές , το παλιοντρεοκούκι με ντρεούτσε με τον αλητέ σι , Σάματσι είνι βάντε τσαι τσίπτα τα προκοκή ,πάσα αμέρα τουρ ιίδοι αηδίλε .
—Τσαι πφού θα περήνει α ούρα ντι τσεία
Σταματού ;
—Με τα δουλεία , πφου θα περήνει , ένι έχα τόσοι πρεσοί δουλείε
Άβα άειδα ο 'μα έχα .
ΟΜΟΡΦΟ ΣΥΝΤΑΧΙΝΑ ΤΑ ΤΣΑΚΩΝΙΑ ΤΣΑΙ ΣΕ ΟΛΕ ΤΟ ΚΟΣΜΟ
………… Εμέ Νιούντε Τσακώνικα ……….
Πέφτα  του Οχτώμπρη
.Τσακωνοπαρέα μοι .
Οι ΤεροΣαπουνατσιάνοι
Ειδοπήτθαει από του τελάληδε
Τσαι ο ανάβαει ούτε ένα κχαρούτςι .
Το παπόρι έγκεινη έκει περούντα από το Ζαρίτσι τσαι αφού οράτσε τα φώτα από τα αναφτά καγκήλια του Αγίου , αρχινήε του κανονίε γιατσί νιε φαγκήστε ότσι έκει το Τερέ .
Εγαζούτθε ο τόπο
Τσαι οι αποθήτσε του Λούι τσαι του Ντρίμα ενάτθαει κόστσινε , ο Τερέ όμως νιε 'γλυτούτσε .
Ο Άγιε Λία
Του Τερού χκιστέ τά κορφά το άςε , τα ερείπια είνει ερικχούμενα ως σάμερε .
Εχκίστε το  .
Ο λειτουργήτσε ποτές γιατσί ένα δενατέ αέρα τθαήε τα στσεπή τσαι βρονταήε του τοίχοι .
Ο Αγιε Λία του Τερού ένει αγναντέγκου τον Άγιε Λία τθο Σερνιάλι
Ατζά μερία , χωλιατέ τσαι κικρατέ τάσου από του βροντατοί τοίχοι του Χκιρίου ..
Ένει χρήε νάμου να μπάλουμε τον Άγιε Λία τάσου από τα χάματα .
Α Δέσποινα το τάνου Τερέ ( Αγούστου )
Με το νεκροταφείε εχκίστε το  τσαι για πρεσοί χρόνου έκει
Ο ενοριακό Αγιε του Τερού.
Ο Άγιε Γιάννη του Τερού ( Αγούστου ) ένει πρέπουντα να εχκίστε μετά από ότσι εδάτσε ο Ιμπραήμ
Παλιόχωρα τσαι όλοι οι Παλιοχωρήτοι κχαμπάκαει το Τερέ .
Από το  ως το  ενάτθε ανανέουμα του Χκιρίου ….
Ο Άγιε Γιώρτση ( του Απρίλη ) με τα θοουτά στσεπή ένει χκιστέ γιούρε
Το  τσαι έκει το δέφκιεριου νεκροταφείε του Τερού
Καλε ξημέρουμα τσαι όμορφο Πέφτα.
Πέφτα  του Δετσέμπρη : α Τσακωνοπαρέα …….
Πάνο
Τσαι Ελένη :
Μπρου του Χριστού : του Πάνου Μαρνέρη .
—Ο άντρωπο ένι αχόντακχο ως τσαι τα γέννα του Χριστού εκμεταλεύτε τσαι νι εμποίτσε αμέρα εμπορίου …
— Βρε Λενιώ αφού όα τα μαγαζία είνι ποίντα παραπάρι ποίε θα βάλει τα πλέτερα φωτάτζα,το πιο ψελέ δεντζικό τα πλέτερα μπιχλιμπίδα
Για να τραβήτσει πλέτερε κόσμο .
— Τσαι το Θρστσευκικό κομμάκι Πάνο παραγκωνήστε
— Τα καμπτζία πλέα , τσαι ου 'νι φταίντα σε τσίπτα, είνι αντεχούμενα τον Άγιε Βασίλη τσαι τσι δώρα θα σι φέρει …
— Για Άλε μι Πάνο Εμού πφι έτθαει μιτσά ο 'τθαει αρίκχουντα δώρα ;
— Γιατσί Εμού έτθαει αρίκχουντε;
—Μιτσιούλικο πφι έμα α Μάτη μι μ' έκι αρίκχα γκάνα κουτσούνι ό'νι θυνηκχουμένα τσίπτα πλέκιεριου , τσίπτα σαν το σάμερε μαθέ ….
—Ενεί τότθε πφι έμαει τον Άγιε Λίδι έμαει ξενητευτά ντε.
Έμαει αντεχούμενα του γιορτέ να ζάμε τθου διτσοί νάμου, τθου θίλοι νάμου..
—Ο 'τθαει έγκουντε του τσέλε νιούμου πάσα αμέρα ;
— Όχι δα αφού έμαει αραμούντε τον Αγιελίδι ….
—Γιάκεινη πέτσερε μπρούτερα ότσι έτθαει ξενητευτά;
—Ναι ντε κχάμποσα από σενεί έμαει έχουντε – μήνοι να οράμε του
Διτσοί νάμου ……
——— Καλε ξημέρουμα , με αγάκη νι είνι καούντε οι αμέρε ———
………………….Εμέ Νιούντε Τσακώνικα …………………
ΤΟ ΧΩΡΙΟΥΔΑΤΣΙ
ΠΕΦΤΑ  ΤΟΥ ΑΓΟΥΣΤΟΥ
Ένει πρέπουντα να νιουριζετε ότσι ένα άντρωπο άμα ένει ξενιτεγκούμενε α ζωή από το τόπο πφι εφύτζε ένει αραμούα όρπα .
Ένει αραμούα στάσιμο τθο ίιδε σημείε .
Ταν εξέλιξη νι ένει
Ορού μόνο τθο μέρη πφι ένει ζατέ , τσαι τάσου σοι ένει γινούμενε
Ολόκληρε πόλεμο για να προσαρμουστεί τσαι να επιβιούει το τσαινούρτση
Σοι περιβάλλον .
Τον εμαλέ σοι τσαι τα θύνητση σοι είνει καταγραφτοί όλοι σοι οι θύνησε από το τόπο πφι εφύτζε .
Τσαι άμα τάσου σε έγκεινη όλιου ένει ποίου τσαι κάνα ταξίδι το τόπο πφι αποχουρίστε ο 'νει ορού τουρ αλλαγέ γιατσί α νοσταλγία νι' ένει στραβούκχα .
Τάσου του  χρόνου πφι έμα λείπου ποτέ ο καταβήκα , ο νοιούκα ταν εξέλιξη με όα σοι τα σημασία όσοι βολαί τσαι να έμα φερτέ .
Άμα τσαι έμα παρίου όλοι μοι οι παρέε ίγκιαει τα ηλικία μοι έμαει νιούντε τα γρούσα τσαι έτρου ποτέ μα ποτέ ο νιε καταβήκα .
Έδαρη πφι ένει όρεγη ένα χρόνε
Ένει ορού έντανη ταν αλλαγή .
Ο 'νει κακηγορούνει , ίσια ,ίσια .Ένα πράμα με ένει
Πληγούκχουντα , α γρούσα .
Ένει πρέπουντα , ένει χρήε νάμου
Να νι
Αναβιούμε τσαι να να νι νιλήνουμε .
Α γρούσα ένει ο κρίκο πφι ένει δεήνου το
Παλιέ
Με το τσινούρτση ….
Ένει το γιοφύρι , ένει το φουκιστέ μονοπάκι , ένει
Ο κορμό του Δεντρικού……..
Άμα τσαι κοφτεί ο
Κορμό , το δεντρικό θα τσαιραϊθεί
Τσαι α γρούσα νάμου θα χαϊθεί άμα τσαι ο νιληθεί…..
Καλε ξημέρουμα τσαι με υγεία …
Πέφτα  του Αμάη ..
Αίσωπο  :Διαστσευή : του Πάνου Μαρνέρη .
Ο έαφο
Τσαι το λιοντάρι τθα πηγή
Ένα κορατσιαστέ
Έαφο
Εζάτσε τθα πηγή να κει ύο τσαι να ξεκορατσιάει .Αφού εγκίτσε ,
Οράτσε τον εαυτέ σι να γυαλίζετε τάσου
Πεντακάθαρε ύο .
Οράτσε τα ατσά τσόχανα σι με τα πρεσά παρακλάϊδα τσαι καμαρούτσε ,οράτσε τσαι τα λιανά σι πόζα τσαι χωλιάτσε .
Οπά πφι έκι λογισκούμενε ένταει , εφανερούτθε
Ένα λιοντάρι τσαι ο έαφο δίχως να αληκογκήση νιε βαλήτσε το πούα .
Τον ανοιτθέ κάμπο το λιοντάρι ο 'κι πορούντα να σούσει τον πιο ογλήγορε έαφο .
Άμα τσαι το τσυνήγι συνεχίστε τάσου το κυκνέ δάση , τα τσόχανα από τον έαφο αγκράκαει τθα καϊδία τσαι το λιοντάρι νιε σούτσε .
Ο έαφο ο 'κι πορού πλέα να δρανήτσει τσαι έτρου το λιοντάρι νιε αβράε
Τσαι έκι έτοιμο να νι ποι γουλίε .
Τότθε ο έαφο επέτσε : έταοι πφι
Ο 'μα εμπιστεγκούμενε με γλυτούκαει τσαι έταοι πφι εμπιστέμα με προδούκαει …
Διδαχη : θίλοι πφι έμε εμπιστεγκουμένει , τθο τσίνδυνε να μου είνι προδούκχουντε τσαι έτεοι πφι ο 'με εμπιστεγκουμένει να μου είνι γλυτούκχουντε …….
ΚΑΛΕ ΞΗΜΕΡΟΥΜΑ…..
ΤΣΑΙ ΟΜΟΡΦΟ ΣΥΝΤΑΧΙΝΑ …
Πίςαμα  μπάλωμα
Ντοι εστσίε του γούνοι
Τσαι το όγκιουμα ντοι
Τσαι έκεινη ένει έχουντα κχραΐλε .
Μπάλε το παντελόνι ντοι να νι πιςαματού .
Έδαρη να νι μπάλου ένει βιασκούμενε λιγάτσι ;
Εμ πότε θα νι μπάλερε ταχία ;
Όρα το πίςαμα να ένει το ίιδε χρώμα
Γιατσί τσι έσει φοζούμενε να μπάτσε ντι κακογίωει
Όχι δα ίσια – ίσια πφι ένει τα μόδα
Έδαρη τα
Πισαματουτά ου 'νει τα μόδα τα στσιστά είνει ..
Καλε νάμου ξημέρουμα …
ΠΕΠΦΤΑ  του Δετσέμπρη  .
Πούμπουςιε  μυτερό ξύλο
Σύρμα  σύρμα
(Επίσης
Στενό μονοπάτι)
Τςουρούμι  μυτερή πέτρα .
Όπφουρ έμα μπαήνου το σύρμα εδιπρούμα σε ένα πούμπουςιε
Ορή άρε το σύρμα να ζάρε ποιό 'γλήγορα αλλά έχε το νού ντι ένει γιομάκιου τςουρούμια τσα πούμπουςοι σάματσι είνει πφιρτά ..
Ορή όρκο μι
Δεί μοι το σύρμα
Να φκειάσου τον άλυσσε ,
Το νέμα ένει κοφούμενε .
Άρε τα ντανάλια τσαι κόψε το σύρμα γιατσί θα φάρε του χέρε ντοι
Σε πούμπουςε μη σκοντάψερε τσυρούμι μη πατήρε
Έτρου τσαι τα ΤΣΑΚΩΝΙΚΑ να μη σ' απαρνηθήρε
Καλε νάμου ξημέρουμα .
Πέφτα  του Σερικχή
ΑΤσακωνοπαρέα …..
—Τσι έσι ποία οπά βρε γειτόνισα .
— Τσι να ποίου ό 'σι ορούα μπουγάδα μαθές .
— Ακόνη όρπα έσι αραματά εκιού ;
— Κια ένι αραματά βρε γειτόνισα ;
Βαλήκα να κχρίσου τα απογδήνια .
— Βρε Χριστσιανά ποίερ ένι Βάνου να κχρίσει τα
Απογδήνια το Κούβελε το σάμερε αμέρα ο 'σι αούα μι ;.
— Τσαι βρέ γειτόνισα κια σι νι βάντε ;Τον άρνακα σι νι βάντε ;
— Αααα εκιού έσι χρόνου κίσου μαθές .
— Βρε γειτόνισα τσι κίσου τσαι απουρτέσε με 'σι μπαμπαλίζα ;
Α Χριστσιανά εβαλήκα να κχρίσου τα απογδήνια όχι να ερέσου τσαι τον εμπιά μι
— Βρε γειτόνισα ο 'σι έχα νιατέ για πλυντήριε ;
— Ορή όρεξη για κουβέντα έσι έχα άφε μι να ποίου δουλεία καλέ νάχερε , θα μ'άρει α 'μέρα τσαι θα ποί τσαι κάψα απ'ότσι ένι δενάχουντα … Αρτσετά πέκαμε …
—Εζού για το δικό ντι καλέ νι ένι αούα
Συχώρα μι ο 'μα είχα σκοπό να μπάου σε ξένοι χούρε .
—Βρε γειτόνισα τσαι συχώρε μι πφι ντε πέκα βρε , με ρωτήτσερε τσι ένι ποία , ντ 'απογήμα τσι άλλιου να ποίου μαθές να κοπανίσου τα τσιουφά μι τθο λεβέτα τσι να ποίου ;
…Καλέ ξημέρουμα τσαι
Με υγεία σε όλοι νάμου ..
Πέφτα  του Σετθέμπρη  .
…..Για όλοι του Τσάκωνε τσαι του θίλοι τα Τσακωνιά…..
Το πανηγύρι έκει τσινούντα
Από νέοι σιατέρε με τραγούϊδα
Του τόπου .
Νι' έκει τσινούα α πιο καλλίφωνε τσαι από κίσου
Οι άλλοι σιατέρε όλοι μαζύ .
Άμα έκει τελειούκχουντα το τραγούϊδι
Έτανη πφι έκει σιούρα το χορέ έκει έγκα το τέλη τσαι απουρτέσε έκει μπαίνα α Δέφτερε τσαι μετά ατρίτε τσαι τσαι τσαι….
Οι εψιλοί τουρ απότσου ίγκιαει καρφουκχουμένοι σε έτεοι πφι ίγκιαει χορέγκουντε .
Ίγκιαει καμαρούκχουντε
Τσαι ογοφερίκχουντε για το ποίε έκει α ποιο κα
Χορευκιού , ενώ οι ερωτευτοί ίγκιαει ξεικάζουντε να άρωει γκάνα γκριουφο χαμόγελε τσαι να αλληλοξεικαστούνει .
Άμα ιγκιαει μπαίντα τα όργανα τα μισά του χορού τσινούνται ίγκιαει με Καλαμαϊτανέ
Απο νία βόλτα πφι έκει τσινού ο χορέ , έκει γινούμενε -  .
Απουρτέσε από τα
Όργανα ένα δίσκο απαντεχούνε το χρήμα πφι ίγκιαει αναιμούκχουντε οι πρωτοχορευκήδε .
Γκάνα δύου καμπτζιούλια ιλγκιαει μαζούκχουντα το παρά τσαι
Νι ίγκιαει βάντε το δίσκο τσαι το τέλη άκει να χαρτζιλικουθούνει για τον κόπο σου .
……….Με το καλέ να ξημερούει
Για όλοι νάμου…….
Τσακώνικα με το Πάνο …
ΠΕΦΤΑ  του Σετθέμπρη .
Μην αλικογκίχερε , έα κοντά παρήσιου
Τα γρούσσα κχόντου νοι γερά να μη νι αφήρε κίσου .
Τα λιτριιδία σε όλιου σου το μεγαλείε .
Αγώνα τσε πρεσσά δουλεία για όλοι του λιτριδαραίοι .
Χειροκίνητα όπφουρ είγκιαει όα τα λιτριιδία , είγκιαει έχουντα κόπο τσε πρεσσέ ιδρούτα νιούτθα μέρα για νιά οκά Άι
Α μπουρνού τσε οι κουδούνε απο τα μουάρια νιούμενα καθώς είγκιαει κουβαούντα το λιόκαρπο τσε το Άι , με τουρ αγωγιάτοι λαδουτοί απο τάνου ως κάτου να ση ακολουθήνωει .
Πρίμο ενα , δύου , τςια…..
Εννία τάλια πρώτε .
Τάλια νία , δύου , τςεί…… Γράντα νία τσε όα έγκουντα ρολόγι κάτου απο το λιγοστέ φως πφι είγκιαει ποίντε οι λαδολύχινοι .
Οι γιορκινοί αμέρε , του Χριστού τσε Άγιε Βασίλη , είγκιαει φερίκχουντε νία ανάσα τσε λίγο ξεκούραση του λιτριδαραίοι .
Οι εφτσέ καοφάητε δίντε τσε αρίκχουντε με του τεγανίτε να ποίνωει ποδαρικό σε όα τα νοικοτσιουρία …
ΚΑΛΕ ΞΗΜΕΡΟΥΜΑ ΠΑΝΤΑ ΜΕ ΥΓΕΙΑ ΒΟΗΘΗΝΕΤΕ ΒΟΗΘΗΝΕΤΕ ΒΟΗΘΗΝΕΤΕ ΤΟΥΡ ΑΝΗΜΠΟΡΟΙ .
Οι λιτριδαραίοι δουλέγκουντε ούρε
Για Άι νία οκά
Ενεί τζάμπα Τσακώνικα ΕΜΕ μαθέντε
Τσε ΕΜΕ περαήχουντε κα
ΤΣΑΚΩΝΙΚΑ με το Πάνο .
Για του νέοι   π
Οπά ατζά ή απατζά ή ατζά μερία  απέναντι .
Ογή ατζά  σε αυτή τη μεριά .
Ο αφέγκη ντι εζάτσε ταν απατζά μερία να κόψει κάνα κάλη
Απατζά μερία τθον Αργολικό , α στερία πφι ένι δενάχα ένι α Αργολίδα τσαι ογή ατζά ένι α Αρκαδία .
Ογή ατζά ένι προσήλιε, αλλά απατζά ο 'νι ορού νι ο ήλιε .
Α έδρα του Δασκάου ένι απατζά από τα καμπτζία
Κια ένι α αϊθά μι Μά ;
Που είναι η αδελφή μου μάννα ;
Απατζά του Νεραϊτζάδε να μαζούει κάνα άχανε .
Απατζά του Σαπουνάτση τσαι ογή ατζά του Καρκαλή
Ένι παρίου ο Γιάννη ο Μένη μ' ένα πότσουμα ζιοτζοί……
ΠΕΦΤΑ του Σερικχή .
ΑΜΑ ΤΑ ΓΡΟΥΣΑ Ο ΑΝΑΒΙΟΥΜΕ
ΘΕΛΙΑ ΟΛΟΙ ΝΑ ΒΑΛΟΥΜΕ ΝΑ ΖΑΜΕ ΝΑ ΠΡΙΤΘΟΥΜΕ
Α αϊθά ντη κια ένει ;
Ένει ζατά το Άργο.
Ένει παντρευτά;
Ναι έν' έχα τσαι δύου καμπτζία
Ένα υζέ τσαι νία σιάτη
Να νι ζήωει τα καμπτζιούλια.
Ευχαριστού τσαι τα δικά ντη
Να νι' αλήερε να σι μάϊθει τα γρούσα
Ναι σίγουρα μόνιου Τσακώνικα είνει νιούντε τα τζέα
Τσακώνικα τα μιτσά νιλήνετε τσαι μπίτι μη σ' αφήνετε
ΠΕΦΤΑ  του Φλεβάρη  .
Διάλογο : Του Πάνου Μαρνέρη .
-Ο καρπό με του μπαντάτσε πεντανόστσιμο
Τούλα .
-Πεντανόστσιμο καψο Κώστενα… Όρπα χάμου φαήκαμε νια γουλία
Τσαι ρουπούκαμε
-Ουουου βρε γειτόνισα με γλυτούτσερε ..
-Σώπα καημένα τόσιου Τζερεμέ ένι ο Κώστα πλέα ..,
-Όχι δα
Τσεροκαλέ ένει βρε αλλά να ο άραχλε όα ταν αμέρα ένι παλαίγκου οπά το Νταμάρι για το μεροκάματε …
-Όλε
Ο κόσμο
Δουλέγκου σάματσι ένι
Ετήνε μοναχά ;
-Να ένι
Παιδεγκούμενε κάτσι παρατάνου τσαι ένι
Τσαι λιγάτσι ράθυμο
Άμα ένει παρίου σε ένι
Θέου όα του χέρε τσαι έτοιμα .
-Ο 'σι αούα μοι
Γκριούφα μοι 'σι κάτσι .
-Τσι να ντι γκριούψου βρε Τούλα
-Ξέρα ένι
Βρε Κώστενα σα κάτσι να μι γκριούφερε .
Εντάξει ο 'νι επιμένα αλλά ….
-Τσι αλλά ….
-Κάτσι βολαί ένι γιουρίζου ο εψιλέ σοι , ντ'οράκα πφι έσα τςέμα
, Έσα στέκα σούζα
Πφέρη τ' αργά το τραπέζι .
Με σ'ενίου ο 'σι βάνα
Γρούσσα τάσου
Ντι , αλλά
Πουρτέσε σι κίχ : επέκα τσαι εζού να μπάτσε τσαι ντ' ένι
Χαιρικούκχου..
-Ο 'νι ετσιτάπα άντρωπο να μα το Σταυρέ πφι ένι θυούα … ….
Ρουπούκχου  φουσκώνω , φράζω ,
Καλε ξημέρουμα , ονείρατα γλυκά ,κα συνταχινα.
Το Ζαρίτσι
Κάκια , κάκια ίγκιαει τσίφουντα τσε τα Καλυμνιότσιχα σφουγγαροκάϊκα .
Ατάραχα στέκουντα ίγκιαει από τα μερία το μακρυού νησί , τσε ίγκιαει κχαμπαήχουντα του σφουγγαράδε να ξεκχολήτσωει τα σφουγγάρια από το βράχινε πάτε τα θασσέ , απο του πάτσε τον Άγιε Χριστόφορα , τθα Κότσινα , τσε ταν αγκωνή του Ολύμπιου .
Οι ερασιτέχνε ψαράδε με του πετονίε τσε με τα ψαροκόϊθηνα παλαίγκουντε τσε έτεοι να κιάσωει κάνα ψάρι ..
Κάκια κάκια ίγκιαει αναιμούκχουντε τσε κάνα δυναμίτα , για να αναστατουϊθεί α περιοχή …
Το μπανιάρισμα έκει τότθε για τουρ ατςοίποι μοναχά …
Με τα νία χέρα ίγκιαει γκριουφουμέμνοι , με ταν άβα ποίντε το Σταυρέ σου , τσε με το δρόνη , σάματσι κάποιε σε έκει τσυνηγού τσιτέντουντε ίγκιαει τα θάασσα ….
Οράτε περαήτσετε όσιου πιο κα έτθε πορούντε … Μιτσά ένει α ζωή..
ΚΑΛΕ ΝΙΟΥΜΟΥ ΞΗΜΕΡΟΥΜΑ , ΟΜΟΡΦΟ ΣΥΝΤΑΧΙΝΑ…
Τθο άλλιου τραγούϊδι ο ένα από του τςεί αϊθήνε , ο Κωσταγκή ο κχοντούτθε άμα τσαι οράτσε το ατςέ κακό πφι έκει γινούμενε τα Παλιόχωρα από τουρ οχτροί .
Τθα μάχη το λεκό σοι άγο ενάτθε κοτσινέ από το αίμα τσαι το Γιουρισμό νι εσκωτούκαε οι αϊθήνε σοι , γιατσί νιε περαήαει για Τούρκο .
Άμα τσαι εκαταβήκαει τσι εμπήκαει εσκωτούτθαει τσε οι δύου τσαι το μέρη έκεινη νι είνει αούντε ακόνη οι τςεί αϊθήνε..
Οι τοποθεσίλε ( Σέα , Κώστα , τσαι τραπέζια πφι έτρου σι νι αούντε ως τσαι σάμερε ) είνει έχουντε να ποίωει με έγκεινη το τραγούϊδι .
Το τραγούϊδι με τον αδικοχατέ Κωσταγκή ένει το παρακάτου :
Οι τςεί αϊθήνε ανταμούκαει σε ένα καταράχι
Ανάγκια τα Παλιόχωρα τα παινευτά τα χώρα
Ορούντε νέοι να θύνονται γεράδε πολεμούντε
Γουναίτσε τσαι καμπτζία οράκαει τα' του οχτρού του χέρε
Ο Γιώργο εν' φκιάνου πέταα τσαι ο Αλέξη εκαλιγούκχου
Κώστα εν' ορού το κορνιαχτέ το Μαύρε σοι ρωτού νι
— Δενούμενε σοι Μαύρε μοι να μπάμε να μπαήμε
—Δενούμενε νοι αφέγκη μοι να μπάμε να μπαήμε
Βάλε μοι δίτζε δώδεκα μπαλτούμια δεκαπέντε
Τσαι σύγκιου το μεσάϊθι ντοι με δύου μακρύα ζουνάρια
Με το καλε να ξημερουθούμε .
Όμορφο συνταχινά .
Τό τσίταμα απο τα φύα , ο κορμό του δεντρικού , ο κουβάνε τσίνε
Ή Πρίνε , α ορθά ατςά κοτρόνα , όα δενάχουντα σα δαιμόνια τσε είγκιαει αναστατούκχουντα τα καρδία μη α οποίε έκει έτοιμο να κατςιουϊθεί απο φόβο .
Μπάτσε ένει Αράκη ;
Μπάτσε ένει νεράϊδα ;
Μπάτσε ένει στοιχίε ;….
Έμα ποίου το Σταυρέ μη τσε με το ( Ιησού ΧΡΙΣΤΕ ένει νικού τσε όα τα κακά ένει σκορκίχου ) έμα αρίκχου λίγο θάρη ως πφι να σούσου τα Μαντρανία .
Έμα έχου νιατέ ότσι όρπα οι Αράκηδε του Ιμπραήμ , είγκιαει έχουντε θυτέ όλοι του γουναίτσε τσε τα καμπτζιούλια .
Πιο μπρι έκει έχου δατέ όλε το Πραστέ , τα τότθε πρωτεύουσα τα Τσακωνιά τσε το μοναστήρι τα Καρυά .
Ούτε ένει ξέρου πόσοι βολαί επέκα το πάτερ ημών ……….
ΚΑΛΕ ΞΗΜΕΡΟΥΜΑ ΠΑΝΤΑ ΜΕ ΥΓΕΙΑ ΤΣΑΚΩΝΟΠΑΡΕΑ ΜΗ .
Πέφτα  Αγούστου  … Τσακωνοπαρέα μοι .
…… Σκολείε του Σαπουνάτσι
Από τα σκολικά χρονία  –  αρχινήαει τα συσσίτια με κουμπάνια ( τρόφιμα ) απολειτά από ταν
( ΟΥΝΤΡΑ ) από το  ως το  ίγκιαει δίντε τσαι φκειάντε το σκολείε το συνταχινε ρόφημα ..
Το  με παράδε από το ταμείε του σκολείου
Τσαι με προσωπικά δουλεία από του Σαπουνατσιάνοι εφκειάσταει τα αφοδευκήρια
(Αποπάτοι ) το βόρεινε μέρη του σκολείου τσαί τα συνέχεια γιούρε τα  τετραγωνικά μέτςα ταν Ανατολικά μερία , ενάτθε τσήπο .
Ο σύλλογο Αγιελιδίου πρεσσοί βολαί
Εβοηθήτσε
Σε ανάτζαι του σκολείου .
Όπφου επροανανέγκαμε ο πρώτε δάσκαλε του Σαπουνάτση
Έκει ο παπα Θόδωρε ο Ζαρόκωστα
, Αργούτερα ο
Σταμάκη Λυκαία τσαι αργούτερα ο Παναγιώτη Φιλιππακόπουλε
Από τα Γορτυνία
Ο οποίε ενάτθε παπά το  τσαι ετελέτσε παπά ταν ενορία του
Σαπουνάτση ως το τέλη τα ζωή σοι .
Όλοι νάμου να έχουμε καλέ Ξημέρουμα
Τσαι νία όμορφο συνταχινά .
………Το λησμονετέ Τσακώνικο τραγούϊδι ……
Ένι Ευχαριστού πρεσιού το Νικόα το Γούσγουλα , ούγειε μ'εδούτσε Έγκεινη το τραγούϊδι γραφτέ σ'ένα παλιέ φύλη τα εφημερίδα (ΚΥΝΟΥΡΙΑ )
Ντ'επέκα Μάτη πάντρεψε μι καονιουκοτσιούρεψε μι
Γέρου άτςωπο μη μι δείρε
Μάτη θα νι ματανοιάρε .
Γιατσί ο γέρου σ'εξετάζου τσαι 'νι ψιοκουβεγκιάζου.
Κια
Έν'τ'άλυτε, κια έν'τ'άτσι
,Κια έν'α κότθα α λαθουράτε .
Ή κια έν'ο στούμπο κια εν'το άτσι ,κια εν'το πφερινέ κομμάκι .
Τσαι τα ξένα μη μι δείρε γιατσί θα νι ματανιάρε
Τα ξένα θ'αρρωστήου ποίε θ'ερέσου να νιλήου
Θα νιλήου τα κουνιάδα τσαι τα πρώτε συνυφάδα ;
Θα μ'αλήωει ο 'νι αειδάζα τσαι θα βαρειαναστενάζου
Θ' απολύου να ντι φέρου Μάτη μι κια θα ντ'ερέσου ;
Ή ( θ'απολύου να ντι φέρου τα πορεία ο'νι ξέρα )
Για τθα τζέα για τθα χούρα , με τα ρόκα με τον άςτε
Για το ποταμό να κχρίζου για τθα βρύση να
Λεκαρίζου
Τθα μιτσά διαλείμματα μετα απο το φαΐ είγκιαει τασουμένοι νάμου τσε δέφτερε βρεχτούρα άμα μπορέμε να σταθούμε με ενα γυμνές πούα , τάνου σε ένα φουσκουτέ λαδουτέ ασκόπουλε .
Έμαει τςούντε ενα σωρέ τούμπε ,τάσου το σονιστέ λιοκότσι , αλλα ο 'μαει σταμακίχουντε , γιατσι έμαει θέντε να τσερδίσουμε άβα νία
Βρεχτούρα .
Α πρώτε έκει τσιόα χωνευτά .
Α μπουρνού έκει ένα ατςε κούςελε , πφι άμα νιε έσα φουσού έκει νιούμενε σε όλιου το χωριουδάτσι.
Με τον κούςελε έντενη είγκιαει ειδοποιήχουντε τον αγωγιάτα να ογληγορέμπτζη τσε να μη χασοημερήνει διότσι α δουλεία σε έκει τσυνηγούα …
Αδύνατε με τον ένα γυμνέ πούα
Το λαδουτέ φουσκουτέ ασκόπουλε να σταθήρε
Τα ΤΣΑΚΩΝΙΚΑ λοιπόν για να νιληερε
Ένει πρέπουντα να προσπαθείερε…..
Ανοίτσετε το κλήδονα να μπαεί α Άγιε Χάρη
Να οράμε ποίε θα παντρευτεί να άρει παλληκάρι
Ανοίτσετε του κάμαρε( δωμάτια)
Τσαι στρούετε τα βελούδα
Για να περάει ο βασιλία με τα Βασιλοπούλα.
Ο ήλιε εβασιλεύε κάτου τθα τσυπαρίσια
Όρπα ντε ζαλέα τσαι εζού τάσου σε χιλοι δύου σιατέρε
Ο ήλιε άμα πρωτομπαεί τα τσέα ένει κονέγκου
Τσαι του σγουροί ντοι τςίχε ένει βασιλέγκου.
Ο ήλιε ένει βασιλέγκου κάτου τα κουκουνάρια
Οπά ντε εζαλέα τσαι εζού σε χίλια παλληκάρια
Λεκό πετςάρι τθο γιαλέ , μααματένιε βούλα
Να ντη χαρεί α Μάτη ντη πφι ντε 'νει έχα ακριβά
Ετάμα εζού τα θάασσα μαγκήλια με του φούντε
Άμα εν' περούα α αγάκη μοι να πάφωει οι φουρτούνε.
Εκατςούκα δύου νύγδαα , μπαλήκα τον αθέρα
Τσαι άγκα νέα
Από σεριά τσαι από κά ματέρα
Νιλήνετε τα γρούσα νάμου με περηφάνεια
, Ο ' νει ντροκή να νιλήνωμε , ένει όμως ντροκή να μη νιλήνουμε
Νιά βοά ένα χωρόγο
Ο'κει χωνέγκου νια αλεπού μπίτι για μπίτι .
Ο όγο έκει ,
Ότσι α αλεπού νι έκει ποία πάρα πρεσοί ζηνίλε .
Νι έκει τςούα τα αβουγά , νι έκει τςούα του κότθε τσαι γενικά έκει ποία πρεσοί ζηνίλε .
Νι εκιάτσε λοιπόν τσαι επειδή ό 'κει Θέου να νι σκωτούει εστσέφτε να νι ποί ένα ατςέ
Κατσουκάνι .
Νιε δεήτσε το νούρλε σι στουκία , βουκχιατθά το νέφτα ,
Τσαι σε αμπρούτσε
Κχάρα ..
Ένα Θεό πφι οράτσε ταν αδιτσία
Εδενάε ταν αλεπού κια έκει α χούρα
Του χωρόγου
Έκει Σερικχή τσαι ίγκιαει κοντογούντε να τσινήωει
Το σέρι
Α χούρα έκει πφιρτά με φαέ .
Τότθε ο χωρόγο πφι οράτσε έγκεινη αρχινήε να τσυνηγήνει ταν αλεπού τσαι με βάματα να νι παρακαλήνει να σταμακίσει γιατσί με το δρόνη πφι έκει ποία ,
Το φαέ έκει κιάντα κχάρα ..
Ο μύθο να μου ένει αού ότσι : ένει πρέπουντα να σκεγκούμαει
Τσι έμε ποίντε άμα τσαι έμε φουρτσιστοί γιατσί
Αλλίου έμε ποίντε ζηνία τουρ ιίδοι τουρ εαυτοί νάμου ….
Πλυντήριε  : του Πάνου Μαρνέρη .
—Ορή
Γειτόνισα τον ήλιε είνι γινούμενα σκληρά σα τα κχριανίδα ..
— Τσι έσι φοζουμένα μπάτσε μαητθεί ο Γιώργο άμα τσαι ψαϊθεί με τα μπατςαβούρα ;
Τσι άλλιου θα νιάου α χωλιατά ;
— Χαχαχα Γούστο έσι έχα βρε γειτόνισα …
— Τσι γούστο εκιού εβαλήτθερε να μι ζουρλίςερε μαθές ..
— Όχι δα βρε γειτόνισα εζού να ποίου ετσιτάπα ιδουλεία , να μη δάει ο Θεός μαθέ
— Αστεία ένι αούα μη νι αρίτσερε κατάκαρδα…
— Ορή γειτόνισα ουζιστά σ'ένι απρούκχα τον ήλιε αλλά τα
Τάσου ίιτα ( μεσοφόρια )
Τσαι μπατςαβούρε τθο ψαχνιστήρι ..
— Για να οράου βρε Ερήνη με ένι παρήντα σα ξαφνικό μαθές ..
—Να ένι βάνα ένταει τθο ψαχνιστήρι , ένι γιομήνα τσαι το πλυντήριε ένι γιουρήζα το κουγκί τσαι σε ενι αφήνα .
— Τσι θα αλεί σε έσι αφήνα Ερήνη ;
—Σ'ένι αφήνα τσαι ενεί θα ζάμε να κίουμε το καφούτςι νάμου .
—Άλλιου τσαι έγκεινη πάλι , να οράου το χάρο ποτέ θα καταφέρωει .
— Γιάκεινη ντ'ένι αούα α κακοϊδύστυχο τσαι εζού να μη μαραίνισιου .
— Βρέ Ερήνη εζού ό'νι καταβαίνα σι ένταει τα νέα πράματα .
— Ορή μη χωλήνερε γειτόνισα εζού θα ντι δενάτσου ταν αρχή .
………Με το καλε να ξημερουθούμε όλοι νάμου………
…………Εμέ Νιούντε Τσακώνικα ………..
ΠΕΦΤΑ  του ΓΕΝΑΡΗ  .
Απο τα χκινά , τα Λιάρα , ταν Κόρμπα , ταν Μούςκουρη , ταν Γκιόσα , ταν Κούκια , ταν Μπάρτσα , ταν Λιόπρα , ταν Σκαρικάτε , ταν Ντρένια , ταν μπούτςικα , το βετούλι , το βεργάϊδι , το τςάο .
Κάθε μέρα α ζωή μη κοντά τα κατούνα , πότε το άρημα , πότε το πόκισμα τθου κορίτε , το σταλέ κάτου απο τουρ αλιοχράε τσε το Σάλεμα .
Με έκει αρεσηκχούμενε να μπαήνου τθα μιτσά ραχούλα με παρέα πότε με τάν αγκλίτσια τσε πότε με ταν αγκραΐτσα του παππού τσε να αγναντέγκου του προβάτε να νέμουντε τα ισιούματα με του καλαμίε τσε το λόγγο πφι είγκιαει νεμούμενα τα κχινά ανάμεσα τθού κουμαρίε τσε του Πρίνου .
Έντανη α ζωντανά ομορθία έκει γινουμένα πιό όμορφο , άμα έσα νίου τσε το βοσκόπουλε να τραγουδήνει με τα ντιλιβίρα ση του καημοί ση ……
ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΗ …..
Ταν Λιάρα τσε ταν κόρμπα , ταν μπάρτσα τσε ταν γκιόσα ,
Έμα ξέρου τα Τσακώνικα , μα εμαθήκα άβα τόσα …
Πέφτα
 Του Οχτώμπρη .
….Όρεγη τσαι κχάμποσοι χρόνου εζάκα τσαι εκατσάκα σε ένα από τα κηγάϊδα του
Τςουμία
(Παλιά μοι λημέρια) τσαι έτρου όπφου οράκα τα Παλιόχωρα ερημουτά , α φαντασία μοι εμπήτσε φτερά ….
Νι εμπήκα τραγούϊδι …………
Ένα πουλί αλλόκοτε ψεά τα Σέα ετσήβε
Κατά Τςουμία έκει έγκουντα
Μα κίσου ξαναςιούβε
Γιουρήε δύου τσει βολαί , τάνου από το Δέρςε
Τσαι κορνιαχτέ τθαΐχουντα , για στένουμα τραβήε
Εντούτσε του φτερούκλε σοι
Πάλι στροφή εμπήτσε
Ετθάτσε λίγο πιο ψεά το Κάστρη εκατσάτσε .
Βιγλίε τα Παλιόχωρα τσαι σφυριχτέ 'μπαλήτσε .
Τα ζωντανά εγκριούφταει , ραγίαει
Τα κοτρόνια
Οι Πρίνου τσαι οι αρίουνε υπόκλιση ίγκιαει ποίντε
Οι αντροίποι εμπήκαει Σταυρέ τσαι έκεινη ξανατθάτσε .
Ντήντα αβέρτα τα φτερά , σφυρίζουντα αράδα .
Εσούτσε τα μεσούρανα ίσια ψεά το Δέρςε.
Από όρπα εκλείτσε τα φτερά , τσαι από ψεά τσαφήτθε
Το Δέρςε εγκρενίστε …
Ποίερ έκει α στεναχώρια σοι , να έκει ο καημό σοι
Τσι οράτσε τα Παλιόχωρα
, Έτρου να αυτοχτονήσει ;
Καλε Ξημέρουμα τσαι κα Πέφτα ….
Πέφτα  του Απρίλη  .
………Εμέ Νιούντε Τσακώνικα …..
 Του Απρίλη.
Α ΤΣΑΚΩΝΟΠΑΡΕΑ με του νέοι ….
………… Εμέ Νιούντε Τσακώνικα ……………
Κχολία τσαι εζάκα απατζά σε νία πλατεία εμπάκα
Έκει α πλατεία του Καλιοτζή , γραφτέ έκει σε πάκα.
Γκανένα ο 'κει ορούμενε σε όλιου το χωριουδάτσι
Μόνιου το ύο έκει νιούμενε , κχαμπέντα έκει το ρυάτσι .
Οι βρύσε όλοι τςιάχουντε , γκανένα να γιομήσει
Ούτε
Νία
Νοικοτσιουρά τα ιίτα για να κχρίσει .
Μαϊδέ πουλί
Μαϊδέ άντρωπο , μαϊδέ τσαι ένα σιούρμενε ,
Νια σιωπή μακάβριε του κάκου έμα δοτσηκχούμενε.
Μα να 'πουρτέσε μη άντρωπο , γουναίκα μαυροφόρα
Όρπα τον Άγιε ,το ξέγναντε ,το τέρμα τ' ανηφόρα .
ΤΣΑΚΩΝΙΚΑ ΚΑΛΑΝΤΑ ΜΕ ΤΑ ΚΑΜΠΖΙΑ ΝΑΜΟΥ.
..ΠΕΦΤΑ
 Του Δετσέμπρη
Χρόνου πάσιοι τσαι καουρ εδέμαει το
Α σωφερίνα : του Πάνου Μαρνέρη .
……..Εμέ Νιούντε Τσακώνικα
Πέφτα  του Σερικχή  : Α Τσακωνοπαρέα
ΑΣωφερίνα : του Πάνου Μαρνέρη
-Κια έσει Παναγιώτση ;
Ο 'σι ορουμένα …
-Όρεγη ένι Λίενα κια να ζάου , όρεγη τα φτώχια μι .
-Ένι έχα κάνα δύου αμέρε να ντι οράου , έσι κά ;
-Τσεροκά ένι …
-Λιγάτσι σεκλεκιστά ντ' ένι νία …
-Επφέρη εζάκα το μάθημα
Τσαι όα ζάκαει νια χαρά.
-Μπράβο βρε γειτόνισα , ο 'σι ξέρα πόσιου εσεκλεκίσμα ταν ατσιπέρη .
-Αμ ο 'νι ανάτζη να σεκλεκίχισιου βρε θιλενάδα .
-Επειδής ένι ξέρα ότσι έσι θέα πρεσιού να μάθερε , γιάκεινη εσεκλεκίσμα …Αλλά χαλάλι ντι ό σι Βάνα νι κάτου .
-Εζάκα να πλερού τσαι να ευχαριστήου το διάσκαλε τσαι να νι αλήου ότσι ο θα ξαναζάου …
-Γιατσί βρε γειτόνισα , τσι επαθήτσερε ;
-Τσι σε ένι θέα εζού ένταει γρία γουναίκα …
-Βρε γειτόνισα
Αφού εμαθήτσερε , έδαρη θα σι παρατήρε…
-Νια ζωή θιλενάδα μι με το ονάρι μι , νια χαρά έμα συγυρισκουμένα , έμα ποία όλοι μι του δουλείε .
Το άραχλε ο χάτσε μι χατήρι ποτές τσαι εζού έμα έτοιμο να νι ξεποτσουθού ντροκή μι .
-Ουου βρε γειτόνισα θα σπουρίξου τα βάματα …
-Εζάκα
Νιε ταγία τσαι νιε ποκία αποούρα τσαι το έρμο σάματσι μ'έκει αούντα ευχαριστώ έκει τςιφούμενε τάνου μι .
Ένα καπρίτσιο έκι γειτόνισα .
-Εκιού έσι ξέρα καλλίτερα γειτόνισα μι ….
Καλέ ξημέρουμα θιλενάδε τσαι θίλοι με υγεία για όλοι νάμου ..
…………… Εμέ Νιούντε Τσακώνικα ……………..
……….Μιλάμε Τσακώνικα …..
Κολιάστε τα γρούσσα  .
Ποτέ ο θα ντραπήρε ,τα γρούσσα να νιλήρε
Ένει α γρούσσα Μάτη μοι , σε όκοιε ρωτεί να αλήερε
Τσι έτθε αούντε εμού ωρέ ,ενεί γρούσσα ο με πούντε
Τα Μάτη νάμου ενεί ωρέ , ο 'με απαρατούντε
Για αγριτσήετε ωρέ , τα γρούσσα μπάτσε τσαι άρωει
Τάχατες είνει νιουρίζουντε , με ποίοι θα σι βάλωει .
Είνει ανάποδοι οι τσαιροί , μη τσαι ξενιαστούμε
Γιατσί α γρούσσα άμα χαϊθεί , τσαι ένει θε να χαθούμε
Κολιάστε τα γρούσσα να μου ωρέ , γλυκονιλήετε νοι
Καοκοκιάσετε νοι για τα κα , κισωγιουρήσετε νοι .
…… Καλέ ξημέρουμα τσαι όμορφο ταχία ……
Ο Αντρία νάμου με ταν όμορφο σι απατζελία .
…………… Εμέ Νιούντε Τσακώνικα ………..
Αίσωπο: Διαστσευή
Α γουναίκα σε ένα μπεκρή θελήτσε να νι ποί να κόψει το πιοτί .
Τσι εσοφίστε λοιπόν ;
Νία ναμέρα πφι έκι τσιτθατέ χάμου αναίςτητε , σα πενατέ νιε ζαούτθε τσαι νιε αποσούτσε το νεκροταφείε .
Όρπα νιε ξεποτσούτθε , νιε κχατθήτσε χάμου τσαι εφύτζε .
Υπολογίε ταν ούρα πφι άκει να περάει ως να ξεμεθυστεί τσαι αφού εγύρτσε κίσου το νεκροταφείε αρχινήε να κοπανήχει το πόρε σι .
Ο άτςώπό σι από τάσου , ρωτήτσε το , ποίερ έκι ντίου το πόρε .
Ετήνα απογήτθε .
Ένει α γουναίκα πφι έν φερίκχα φαΐ για του πενατοί ( σκωρετοί ) .
Μα χρυσά μι γουναίκα εζού ο 'νι Θέου να φάου αλλά να κίου .
Μ'ένι σεκλεκίχουντα πρεσιού να φερίτσερε μοναχά το φαΐ τσαι όχι το πιοτί .
Τότθε α γουναίκα απολπιστά αρχινήε να κοπανίχει το στήθη σι τσαι να κουΐζει .
Α αραχλιαστά τσαι μαργουτά εζού ούτε τσαι με έντενη το ντρόπο ο κατανέγκα τσίπτα ..
Εκιού ούτε πφι άερε αλλά ενάτθερε χειρούτερα … .
Διδαχή: ό άντρωπο ο 'νι πρέπουντα να ποίνει χρόνια τα ελατούματα τσαι τα χούϊα σι διότσι είνι γινούμενα πότσουμα τσαι ου 'νι φύντα με τσίπτα .
Καλέ ξημέρουμα τσαι πάντα με υγεία …..
ΚΑΛΟ ΞΗΜΕΡΩΜΑ τσαι ΠΑΝΤΑ ΜΕ ΥΓΕΙΑ
ΠΕΦΤΑ
 Του Σερικχή
Νιε αγαπήκα τσαι έντανη τα γειτονία αλλά ο τσαιρέ έκει περού τσαι οι προβλημακισμοί αρχινήαει .
Έμα κατά κάποιε τρόπο
Εχου νία υπευθυνότητα από μιτσή τσαι έγκεινη με στερείτσε τα ξενοιασία τσαι ταν ανεμελιά τα παιδικά .
Πάντα έμα δουλέγκου .
Σπάνια πρεσιού σπάνια να έμα παίζου .
Από μιτσιούλικο όταν τα άβα καμπτζία ίγκιαει χαούντα κόσμο με το τόπι μάννα , το ξυλίτσι ,τουρ αμάδε ,το τσυνηγητέ το γκριουφτέ , το σαλίγγαρε εζού έκει θα ποίνου κάποιε θέλημα .
Σκεδόν ποτέ ο ' μα έχου ούρα για παιγνίιδα .
Τσαι όσιου έμα ατςαιρένου τόσιου τσαι τα θελήματα ίγκιαει αβγακίχουντα .
Έμα κουβαού κρόπο του περιβολαραίοι , κάβα για σόμπε,  χρονού σαν έμα .
Τσαι αφού περάκαει οι παιδιτσοί χρόνου εκάνε τσαι πάλι ο τσαιρέ να αποχωριστού τα αγαπητά μοι ξεσέλια τσαι να ξενιτευτού πάλι .
Έντανη τα βοά πιο μακρύα
Τον Αγιελίδι .
Όρα όρκομη να ονοιάσερε τουρ αϊθήνε ντοι
( Βαριού γουμάρι ) , να έσει καλέ καμπτζί , να σβαήχερε τσαι να προσέχερε ..Ογια πφι μη
'Νει ακουλουθούντα ως σάμερε
, Είνει νατά α απότσια μοι ……
Τουρ αϊθήνε ντη να ονιάσερε τσαι να ση απεραήτσερε
Όρα
Να μη μαούνερε , Όρα μη ξεστρατίσερε
Πότσουμα έγκεινη άγαρμπο ,ατθάηστε γουμάρι
Έκει πράματις βαριού για να αλεί καντάρι …..
Με το καλέ να ξημερουθούμε , Τσακωνοπαρέα μοι
Πέφτα  του ΦΛΕΒΑΛΡΗ  .
 Του Φλεβάρη  .Α Τσακωνοπαρέα
Του νέοι   :του Πάνου Μαρνέρη
Ερέχου , ερέκα , ερικχούμενε
Ψαφού ,
Ψαφού αλλά τσίπτα ο ' νι ερέχου
Παράτη σι βρε κουμπάρε , έτρου τσαι αλλίου ο 'σι ερέχου τσίπτα .
Όπφουρ έμα τςάχου τσι να ντι αλήου ερέκα ένα ρολόγι .
Νι άτζερε ;
Όρπα έκι
Θα νι αφήου ;
Αφού νι ένι
Φορού τσιόα
Βρε κουμπάρε εχάτθερε ,
Ο 'σι ορούμενε κχίπτα
Κια έσι ερικχούμενε ;
Τσι έσι ποία μαμού πφουρ έςι ;
Όρεγη ένι καμπτζί μοι , πφι να μην έμα ερικχουμένα ,
Κια να
Ζάου
Σάπφουρ ενάμα όρκο μι κια να ζάου α μαργουτά εζού;
Το καμπτζί του Νιχάλη κια ένι ερικχούμενε ;
Κάκοιε επέτσε ότσι ένι ερικχούμενε
Σε μοναστσήρι
ΕΜΕ ΝΙΟΥΝΤΕ ΤΔΑΚΩΝΙΚΑ
Αναπάντεχο
Ακχάρατθε
Ακατούσε
Απανούσε
Ακάτσιτε
Άκιουφτε
Ακάτςουτε
Άκλερε
Ακάδουτε
Έντενη ο έριφο ένι ακάδουτε
Έγκεινη
Έκι αναπάντεχο;
Ο άραχλε ο Πέτρε άτζε ταν ακατούσε βόλτα
Πφου νι επαθήτσερε τσαι αφήτσερε τον άντε ακάτσιτε
Ακάτςουτα σ'αφήτσερε τα κάρυα;Κάτςυ σι τσαι μπάλε τα ψύχα
Ακχάρατθε να ένι
Όρπα απανούσε από το φούρνε εκχατθίκα το φουρνόκαλε
Άκιουφτε ένι αραματέ όα τα νιούτθα
Άκλερε ν'αραμάει
Το κανίνι ένι ακάδουτε
Ακόνη
Ακάδουτε αραμάτσε α πλεύρα από ταν ικχάρα
Με το καλέ τσαι με υγεία να ξημερουθούμε όλοι νάμου
Όρεγη με εγενάκατε,
Οι δύου νιούμου παρέα
Όρεγη με δούκατε ζωή , σε έντανη ογεί τα τσέα …
Γονείε μη πανέμορφοι , πόσε αγώνα τα αλήϊθα
Όσα Εμού εζήκατε είνει τα παρανύϊθα
Εζήκατε όρεγη αγαπητοί για νια εκοσιαετία
Με ανέχειε τσαι με βάσανα τσαι με σκληρά ιδουλεία .
Όρεγη νέοι σαν έτθαει έκει α φωλήα νιούμου
Τσε
Όρεγη αναστάγκατε τα καμπτζία νιούμου
Στεφάνια ο πρέτθαει ποτέ , μαϊδέ έπαθλοι τσαι επαίνοι
Τσαι αν νιτσητέ μπαήκατε , κομμάκι άλλιου ένει .
Πέφτα  του Μάτζη  Τσακωνοπαρέα μη .
Ο ΑΝΕΜΟΜΥΛΕ … Τθα ΞΕΣΕΛΙΑ ….
Σε απόσταση γιούρε τα  μέτςια Δυτικά από τον
Άγιε Λία ένει ο Ανεμόμυλε τα τάνου γειτονία .
Ένει όρπα ατάραχο, χωρίς του παλιοί ση δόξε .
Όνει χρειαστσικό πλέα , τσε ο άντρωπο νιε παραμερίε νιε παρατήστε σκεδόν νιε ξεχάτσε .
Τα ξεσέλια περίπου ένα χιλιόμετρε δυκικά τσε χαμεούτερα ως προς το υψούμετρε.
Όταν έμαει καμπτζία έμαει έγκουντε οπά τσε έμαει παίζουντα .
Όα τα ξεσεόπουα σκαρφαούκχουντα τσε τσυνηγηκχούμενα τα κορφά του στροτζυού τείχου .
Ο πόρε ανοιτθέ τσε χωρις στσεπή .
Έδαρη πφι νι 'οράκα ένει ανατςαινιστέ προς ατςά μη περιέργεια αλλά τσε χαρά …
Δεσπόζου όρπα τα κορφά ενει ο φύλακα πφι ένει φυάτθου τσε προστατέγκου τα ξεσέλια μέρα τσε νιούτθα .
Αν οχι φύλακα ένει οπωσδήποτε ορόσημο ….
Αλλά γιατσί όχι τσε τα δύου .
Πρεσοί οι αναμνήσε μη από το μύλε παιδιτσοί τσε εφηβιτσοί .
Οι παιδιτσοί γκιουτοί με τα φορεσία τα ξενοιασία , τσε οι εφηβιτσοί
Με το όγκιουμα του προβλημακισμού ,τσε του έρωτα .
Χρόνου όμορφοι , χρόνου νοσταλγιτσοί , χρόνου τα άνοιξη μη , πφι από ευάλωτε ροδαμό ο χαρακτήρα , ένει σκληραίνου για να ναϊθεί βαστάρι τσε μετέπειτα καμό .
Καλέ ξημέρουμα τσε όμορφο συνταχινά να έχουμε όλοι νάμου.
ΠΕΦΤΑ  του Νοέμπρη  .
ΤΣΑΚΩΝΙΚΑ ΜΕ ΤΟ ΠΑΝΟ
Νία βοά τσα ένα τσαιρέ κάκοιε ερέτσε ένα πφι έκει πού νία
Μερουτά πφέτζικα
Τσαι νι αγοράτσε
Τα τζέα σοι έκει σέφου
Βούλοι .
Τσαφήτσε το λοιπόν τα πφέτζικα να συζεί με του βούλοι .
Οι βούλοι
Όμως κάθε τόσιου ίγκιαει τςουκουνίζουντε τα πφέτζικα τσαι
Νι ίγκιαει μοζαήχουντε .
Ετήνα με τα σειρά σοι έκει στέκα χωλιατά σε νία άκρα τσαι έκει λογισκουμένα
Ο 'νει το ίιδε με έτεοι γιάκεινη ου ' νει θέντε μοι τα παρέα σου .
Έκει σεκλεκισκουμένα λοιπόν τσαι έκει χωλήα χωρίς να ξέρει τσι να ποί .
Οράτσε όμως ότσι οι βούλοι ίγκιαει κιανουμένει
Αναμεταξύ σου
Ως πφι το αίμα έκει τςάχουντα από του τσιουφάλε σου τσαι από τα λειρία σου .
Ο μύθο ένει Θέου να να μου αλεί ότσι :
Οι φρόνιμοι τσαι ήσυχοι
Είνει υπομέντε του προσβολέ από τουρ άλλοι χωρίς βαρυγνώνια άμα τσαι άρωει χαμπάρι ότσι έτεοι ου 'νει έχουντε σε υπόληψη ούτε τουρ εαυτοί σου .
Καλε ξημέρουμα σ' όλε το κόσμο τσαι τουρ απανταχού Τσάκωνε ….
Χριστέ Αναστάτθε……….
Να μη στεναχωρέμπτζησιου , παρήντα εν' καουτσαίρι
Α Γαστένιτσα το κόσμο ση , ογή θε να νι
Φέρει .
Έσει έχου δίτσηε ξένε μη , όρεγη θα μαζουτθούνει
Γιατσί ένει ο τόπο σου , δικό σου έν' αποκούγκι .
Τσακώνισα θα έγκου τσαι εζού , α ούρα επεράτσε
Θα
Ξαναμόλου ογή κανιά βοά ;
Πφού τσε ποίε νι' οράτσε..
Να ζάρε κολλέγα το καλέ τσαι έα το καουτσαίρι
Πφε θάνει
Κόσμο ογή πρεσσέ ,γιομάκιου θα 'νει το μέρη .
'Ράμε πρώτα ο Θεό τσαι ζωντανοί άμα έμε
Να 'με από υγεία όλοι κα , θα ποίουμε ότσι μπορέμε …….
……….ΑΝΑΣΤΑΣΗ ΤΑ ΓΡΟΥΣΑ ΝΑΜΟΥ ………..
Τσαι να έτθε όλοι κά.
Ένα άτςωπο έκει έχου νία γουναίκα
Ούγειε έκει πρεσιού σκληρά σε όλοι του δούλοι τα τσελή .
Θελήτσε λοιπόν ο άτςωπο έντενη να οράει αν α γουναίκα σι άκει να ένει τσαι το ίιδε σκληρά με του δούλοι τα αφέγκη σι .
Γιάκεινη αποφασίε να νι δοτσιμάσει .
Ερέτσε λοιπόν νία
Κα πρόφαση τσαι νιε απολείτσε τα τζέα τα αφέγκη σι .
Απέ περάκαει κχάμποσοι αμέρε
Α σκληρά γουναίκα εγύρτσε
Τα τζέα
Σου .Τότθε τσαι ο άτςωπο σι νι ερωτήτσε :
— Πφου ντε
Δέτθαει
Οι δούλοι τ' αφέγκη μι ;
Ετήνα απογήτθε ότσι
Οι γεαδάρηδε τσαι γενικά οι νομήε
Νι ίγκιαει στραβοξοικάζουντε .
Τότθε ο άτςωπό σι νι επέτσε : Βρε γουναίκα
Άμα τσαι ντε συχιάτθαει έντεοι πφι είνει ξοδέγκουντε όα σου ταν αμέρα
Με βούε , χκηνά τσαι προύατα , τσαι είνει τάτσου από τα τζέα τότθε τσι έσει αντεχουμένα να ποίωει έντεοι πφι είνει όα τάν αμέρα τάσου τα τζέα τσαι δίπα ντι ;
Πάρα πρεσοί βολαί από κάτσι μιτσή
Έσει μπάνου πόρισμα
Για κάτσι
Ατςέ ….
Τσαι από
Κάτσι πφι ένει δενάχουντα , για κάτσι
Πφι ένει
Γκριουφό
Με το καλέ
Να ξημερούει … Κα συνταχινά σε όλοι νάμου …
ΜΛΑΜΕ ΤΣΑΚΩΝΙΚΑ
Έγκεινη το κείμενε νιε εγράβε εξ ολοκλήρου α Μπαρμπαρίνα
Μοναχά σοι .
Νι' εγράβε , νι' ερμηνεύε τσαι νι' εμαγνητοφωνίε.
Πρεσσά συγχαρητήρια τα Μπαρμπαρίνα
Αλευρά .
Ένει παρακαού τα Τσακωνοπαρέα να τσοινοποιήσει
Ταν ανάρτηση τα Μπαρμπαρίνα …
Ε Υ Χ Α Ρ Ι Σ Τ Ο Υ
Π Ρ Ε Σ Ι Ο Υ ……..
ΕΜΕ ΝΙΟΥΝΤΕ ΣΑΚΩΝΙΚΑ ……….
………… Τα Μπαρμπαρίνα Αλευρά ……….
Με αφορμά τα Τσακωνογιορτά του  Αγούστου , ένι θέα να αλήου κάτσι σκέψαι για έτανι ταν αμέρα.
Θα αρχινήσου από το ότσι ένι α ατσιτέρα γιορτά τα χρονία για τα Τσακώνικα τον Τερέ, τσαι α προσπάιθα κάθε χρόνε για ταν ετοιμασία σι ένι πρεσσού ατσά.
Ένι χρειασκουμένα κόπο, χρόνε, παράδε τσαι πρεσσά κα διάθεση, πφι τα μέλη τα Τσακωνοπαρέα, τα καμπζία από το σκολείε τσαι άλλοι σημαγκιτσοί φορέοι είνι δίντε απλόχερα .
Για τα σατσινά γιορτά, όλοι εργάσμαϊ ατελείουτοι ούρε για να προετοιμάσουμε έγκεινι πφι ακι να δενάτσουμε.
Του τελευταίε πρόβε όα ήγκιαϊ τέλεια, τσαι όμαϊ έχουντε γκανένα πρόβλημα, ούτε πραχκικό, ούτε τεχνικό.
Όταν, όμως εκάνε α αμέρα τα γιορτά, έμαϊ έχουντε ατσέ πρόβλημα με τον ήχο, γεγονός πφι στεναχωρεύε τσαι απογοητεύε ενίου αλλά τσε τουρ νοματέοι πφι ήγκιαϊ ορούντε τα γιορτά.
Όμαϊ έχουντε ταν ευτσαιρία να δενάτσουμε όα ταν προσπάιθα πφι εμπήκαμε τσαι τον κόπο νάμου.
Όνι ξέρα αν έγκεινι το γεγονός έκι σκόπιμο από κάποιε επιτήδειε ή απλά ατυχία, όνι έχουντα πλέα σημασία για να νι κουβεγκιάσουμε.
Έγκεινι πφι ένι ξέρα ένι ότσι έντεϊ οι αναποηδήλε είνι δίντε δένανη σε ενίου τσαι τουρ άλλοι για να ποίουμε ακόνη σπουδαιότερα πράματα το μέλλον.
Ευχαριστούα νιούμου πρεσσού,
Μπαρμπαρίνα
Α σωφερίνα  : του Πάνου Μαρνέρη .
Α Ματίνα Κουρμπέλη με τα Λένα νάμου τθαν αφήγηση …
Α ΤΣΑΚΩΝΟΠΑΡΕΑ .
Διάλογο  : Σωφερίνα : του Πάνου Μαρνέρη …..
-Ουουου κολλέγισα μι Λίενα ένι χάνα το μαλούτςι μι .
-Έγκεινη ένι δενάχουντα … Αστείο έκι για λέγε .
-Γειτόνισα με βαλήτσε τσαι κιάκα το τιμόνι , επατήκα τσαι το φρένο
Επατήκα τσαι το συμπλέχτα , ε α τσαι ταχύτητα
-Σωφαρίερε κανιά γουλία ;
-Όχι ακόνη κολλέγισα , αλλά σε γκάνα δύου ραμέρε , ποίε μ'ενι κιάνου .
-Οα
Κα αλλά πφου σε μποίτσερε
Ένταϊ όα άμα ο σωφαρίερε ;
-Έκι το τόπο βρε γειτόνισα τσαι με έκι δενάχου ο διάσκαλε …
-Μπράβο Παναγιώτσηηηη .
-Ταχία θα μάθου τα σινιάλα
Γειτόνισα ….
-Τσι να ντ'αλήου σα να ντι ζηλέγκου λιγάτσι …
-Οχι βρε γειτόνισα
Α ζήλεια
Ο'νι καλε πράμα ….
-Α κουβέντα νι ενέτζε βρε γειτόνισα …
-Να μόλερε τσαι εκιού ….
-Θα 'ράμε
Παναγιώτση
-Βρε Λίενα εκιού σε έσι αρίκχα ογληγορούτερα από σενίου ένταϊ γιατσί ο 'σι παρία ;
-Ορή γειτόνισα εκιού έσι θέα να μάθερε ,ένι δενάχουντα , εζού ο 'νι ξέρα άμα τσαι νι ένι θέα τόσιου πρεσιού , έτρου τσαι αλλίου με ένι έγκου ο Λία όκια ένι θέα , αλλά πάλι θα οράμε ….
-Ετίου καμάρι μι ντε ένι έγκου
Ο Λία , ενίου τα χωλιατά ποίε να μ' αποσούει ;
Ο Παναγιώτη μι εφύτζε , μοναχά μι ένι ……..
-Να ξημερουθούμε με χαρά υγεία τσαι χαμόγεα .
Πέφτα  του Γενάρη  .
Διάλογο Α  Τούλα τσαι α Κώστενα .
Διάλογο : Α Τούλα τσαι α Κώσταινα: του
Τσι
Καλέ σωμό εσιάερε σάμερε Τούλα ;
Όρπα χάμου ανακατούκα νία γουλία καρπό με μπατάτσε ..
Ααααα καρπό με μπατάτσε Τούλα
Μοι για έδαρη ότσι
Ε' πρέπουντα
Αλήθεια
Χειμωνικό καουτσαίρι
Ένει καλέ σωμό , λίγο βαριού για
Αργά αλλα νόστσιμο εζού νι ένει σιάνα ταχκικά .
Τσι να ποίουμε ότσι ερεστεί όρπα χάμου ….
Εκιού Κώστενα
Τσι καλε εσιάερε ..
Εζού έμα ζατά ταν ατσιπέρη για άχανα τα Παλιόχωρα .
Ο ρέκα πάρα πρεσά αλλά έταει πφι ερέκα ίγκιαει κάτσι καημένα άχανα τσι να ντ' αλήου .
Άχανα Κώστενα
Εβράερε .
Ο βράα σι ακόνη
Επέκα ταχία .
Βρε Κώστενα
Τσι σωμό εσιάερε ντε ρωτήκα .
Όχι κια ζάτσερε ταν ατσιπέρη ;
Ήμαρτον πλέα ο 'νει να ντι ρωτεί γκανένα τσίπτα …
Κάτσα βρε κάτσα πφι έσει αβραχουμένα με το παραμιτσή
Θα ντ'αλήου .
Ως πφι να μ' αλήερε εκιού , θα ναϊθεί σκουρνία
Ο καρπό τάσου το λουπάϊ .
Κάτσα να ζάου να νι ανακατού τσαι να ξαναγύρου .
Καλε
Ξημέρουμα ….
Πέφτα του Αωνάρη  : Αίσωπο  Διαστσευή : του Πάνου Μαρνέρη .
………….ΕΜΕ ΝΙΟΥΝΤΑ ΤΣΑΚΩΝΙΚΑ …………….
Πέφτα  του Αωνάρη
Αίσωπο  : Διαστσευή του Πάνου Μαρνέρη .
Ένα καουτσαίρι πφι έκι κχράντα α τσιτσιρόνα από τα
Πρεσσά καΐα , ένα λιοντάρι τσαι ένα αγριόχιουρε ερέσταει σε νία φλέβα πφι έκι μπαήντα λίγο βατσιούλι .
Κορατσιαστά όπφουρ ίγκιαει εκιάτθαει για το ποίε έκι θα πρωτοκεί ύο .
Ακιστάτθαει από τα παλαίστρα τσαι σταμακίαει να νάρωει νία ανάσα .
Με το έτρου οράκαει ψεά τον ουρανέ όρνια να σιουφογιουρίζωει , έτοιμα να ρουκήξωει τσαι να τσάνωει ούγειε άκει θα τσιτάτσει πρώτε…
Εγκεινη σε μποίτσε να λογιστούνι να μετςήωει τα πράματα καλύτερα
Τσαι να σταμακήσωει τον αλληλοσκωτουμό
Εσταμακίαει τσαι επέκαει :
Ένι προκιμούτερε να ναθούμε θίλοι πάρα να ναθούμε φαΐ για τα όρνια…..
Διδαχη : καλέ ένι να δίνουμε ένα τέλη τουρ έχτρε τσαι του καβουγάδε γιατσί ου 'νι έχουντε ποτέ καλέ τέλη .
Τουρ έχτρε σταμακίσετε , κιάσετε κολλεγία
Όα
Ειν' πφουντεχούμενα , μονάχα α κατσία ….
…ΚΑΛΕ ΞΗΜΕΡΟΥΜΑ ΤΣΑΙ ΜΕ ΥΓΕΙΑ ΓΙΑ ΟΛΟΙ ΝΑΜΟΥ…..
……………….Εμέ Νιούντε Τσακώνικα …………………
ΚΑΛΟ
ΞΗΜΕΡΩΜΑ….
Μιλάμε Τσακώνικα …
Α ΤΣΑΚΩΝΟΠΑΡΕΑ με του νέοι .
Κχακχούχου  καταχώνω .
Κχάκχουμα  κατάχωμα
Κχακχουτέ  καταχωμένο
Κοκχούνια  κόλυβα
Εψοφήτσε α Κατσιούα μοι τσαι ένει έγκου να νι κχακχούτσου.
Ο 'σει αούα μοι έταει πφι αραμάκαει θα σι δάρε ή θα σι κχακχούτσερε;
Τσι έσει ποίου όρπα
Τσι να ποίου ογεί , κάτσι μπατάτσε εχάκαει τσαι σε ένει κχακχούχου να μη βρωμέει ο τόπο
Εσκάβαει τσαι εμπαλήκαει , κάτσι κουνάτζα , κάτσι σταμνιούλια .
Τόσε τσαιρέ κχακχουτά τσαι τσίπτα ο παθήκαει
Άρε κχάμποσα κοκχούνια για τα ψιούχα σοι
Ο σούκαει τα κοκχούνια έκει φερτέ πρεσσέ κόσμο για το μακαρίτα.
ΚΑΛΕ ΞΗΜΕΡΟΥΜΑ ΚΟΛΕΓΙΣΕ ΤΣΑΙ ΚΟΛΕΓΟΙ .
ΠΕΦΤΑ  ΤΟΥ ΓΕΝΑΡΗ  , Τσακωνοπαρέα μη .
ΠΡΟΣΤΣΥΝΗΜΑ ΤΑ ΠΑΛΗΟΧΩΡΑ
Είνει μερίλε τσε τόποι πφι είνει μπάντε τα ψιούχα νάμου απο το λήθαργο .
Οι τόποι έντεοι είνει γκιουτοί με τα φορεσία τσε ουτθοί με το υίο του μυστηρίου .
Είνει ανασταίντε Τάσου νάμου ένα ολόκληρε κόσμο απο τα παληά πφι τα έμψυχα τσε τα άψυχα είνει πλουκίχουντα τα δικά νάμου, τα προσωπικά νάμου ζωη .
Α Παληόχωρα ένει ετσιτάπα μέρη , πφι τα νήματα τα μιτσά νάμου ηλικία είνει πρετθά με ταν υστερούτερε ζωή νάμου.
Ένει α Παληόχωρα κομμάκι απο το τόπο πφι ενάμαει .
Ένει χαρατθέ τσε σιντουτέ βαθεία τα μνήμη νάμου .
Ένει σταθημό τα παιδικά νάμου ηλικία .
Έκει για τα πλέτερα Τεριωτόπουα , καμπτζία του Σαπουνάτσι τσε του Μεάνου ακόνη ,τόπο τα ξενοιασία , τόπο για παίζαμα , τόπο τα χαρά …
Να ζάμε τα Παλιόχωρα Όρπα τον Άγιε τόπο
Να ποίουμε προστσύνημα εν αξίζουντα το κόπο .
ΠΕΦΤΑ  του Οχτώμπρη  .
Ταν Αμεριτσή πφι εζάτσερε επεραήερε κα;
Να ντ' αλήου θίλε μοι κα έκει
Ο 'σει αού μοι ο ' σει φοζούμενε το αρόπλανε ;
Τσι να φοζατθού , ούτε πφι έσει καταβαίνου τσίπτα .
Εζού εμπάκα νία βοά τσαι τσι να ντ' αλήου ,τάνου , κάτου όπφουρ έκει έγκουντα , εμπαλήκα τα σκώκια μοι .
Θα έσα έχου φαητέ κάνα λουπάϊ φακά τσαι ανακατούτθερε.
Πρεσσιού άκει να μη αρεστσηθεί , να ζάου τα Νέα Υόρτση ..
Ταν άβα βοά έα να ζάμε αντάμα …
Έδαρη τα γεράματα , κια να έγκου ο 'σει αού μοι ;..
Βρέ κουτρουλιακό εκιού ο πέτσερε ότσι έσει Θέου να ζάρε ;…
Κουτρουλιακό  λές ή κάνεις ότι σου κατέβη …
Καλέ ξημέρουμα , με αγάκη τσαι κα συνταχινά
..Εμέ Νιούντε Τσακώνικα ..
ΠΕΠΦΤΑ  του Απρίλη .
Γολγοθά : πασίγνωστε .
Όλοι έμε νιουρίζουντε το Γολγοθά .
Τσε όλοι σε κάποιε στιγμή τα ζωή νάμου έμε μπαήντε τον εδικό νάμου Γολγοθά .
Για μεριτσοί δύσβατε , για άλλοι με πλέτερα εμπόϊδα
Τσε για άλλοι μαρτυρικό ….
Του Χριστού ο Γολγοθά έκει όντως μαρτυρικό .
Ο 'κει μονάχα ο θεούριε Σταυρέ πφι Νιε αναγκάνει να μεταφέρει ως τα κορφά , έγκεινη έκει βάρη για το κορμό ση , έγκεινη νιε εξαντλίε σωματικά τσε μυϊκά , έκει άλιου το ατσέ βάρη .
Το ατσέ βάρη έκει: όλοι οι αμαρκίλε του αντρούπου .
Έκεινη το Βάρη καταρακούτσε τα ψιούχα ση εσμπαραλιάε τα δένανη ση τσε έτρου επαραδούτθε του δήμιοι ση οι οποίοι τελικά νιε κρεμάκαει τθο Σταυρέ .
Τσε αργούτερα τάνου το Σταυρέ ,λίγο μπρι ξεψυχήσει , καταποτσουτέ με τουρ αμαρκίλε τσε απογοητευτέ από τα συμπεριφορά του αντρούπου , δενάε το μεγαλείε ση το οποίε όλοι έμε έχουντε τάσου νάμου .
Κχαράε από τόν γονεία ση , ταν αφέγκη ση ,συχώρεση .
Ου ' νει ξέρουντε τσι είνει ποίντε αφέγκη συχώρε ση .
Άτζε όλιου το βάρη τάνου ση , όλοι τουρ αμαρκίλε για να λυτρουθούμε ενεί τσε να φύτσει όλιου το βάρη από τάνου ση , με το θάνατε ση .
Κολλέγοι μη για του πράξε νάμου έμε ενεί πφι έμε φερίκχουντε ταν ευθύνη , εάν φυσικά έμε υπεύθυνοι , αν όχι μπάλετε Εμού , τα συμπεράσματα νιούμου …
………….Εμέ Νιούντε Τσακώνικα ……………..
Πέφτα  του Σετθέμπρη  : Άγιε Γιάννη  : του Σωκήρη  Λυσσίκατου
………….ΕΜΕ ΝΙΟΥΝΤΕ
Πέφτα  του Σετθέμπρη  : Α Τσακωνοπαρέα .
Ομιλία : Ο Άγιε Γιάννη   του Σωκήρη Λυσσίκατου
(Το προηγούμενε: α χώρα νάμου ένι έχα πρεσσοί ξένοι )
Φράτζοι πφι ου 'νι κιστήντε
Σε Αγίουνε τσαι νηστεία τσαι Ασιάτοι Μουσουλμάνοι πφι α θρησκεία σου ένι ακριβώς αντίθετε από τς δικά νάμου .Ένι τσινδυνέγκα τσαι α Πατρίδα τσαι α Θρησκεία νάμου, γιατσί τσαι ενεί εξεχάκαμε του σίντε νάμου τα παραδοση νάμου τα νηστεία τα ματάνοια τσαι ενάμαει αντίχριστε χώρα με του νόμοι πφι έμε έχουντε, χειρούτεροι τσαι από του νόμοι πφι είνι κχοντούκχουντα τα ζώα, νόμοι γιομάτοι ανηθικότητα .
Γιάκεινη το κήρυγμα του Άγιε Γιάννη ένι αναγκαίο σάμερε .
Α νηστεία, α ματάνοια μ'ένι φυάτθα νάμου από πρεσσοί αμαρκίλε .
Κάποτε σαν σάμερε , ένα χκίστα εφκιάτσε ένα φούρνε, εκχαράε να φάει κρίε τσαι ενιλήτσε άσκημα για τον Αγιε Γιάννη .
Τα νιούτθα οράτσε όνειρε, ότσι ο Αγιε Γιάννη νι έκει πρανίζου .
Κατατρομάε, εκουΐε τσαι έκι ντουτέ .
Τσι επαθήκα , κα να πάθου κα μ'εμποίτσε ο Άγιε Γιάννη , εματανοιάκα.
Ερωτήκαει οι άλλοι τα σύνταχα ένα Άγιε ασκητή , αν ο Άγιε Γιάννη ένι πρανίζου!—Όχι Αυτοπρανίστε ,νι έκι ντίου ο εαυτέ σι .
Έκι έχου καθαρά συνήδειση τσαι εματανοιάτσε.
Έκι Θέου να ποι τον παλληκαρά αλλά α καρδία σι έκι καθαρά, γι αυτό άτζε το μάθημα τσαι γλήγορα ματανοιάτσε .
—Μα οι άλλοι πφι είνι ποίντε μοι είχε,
Πφι είνι μοιχέγκουντε , κρέφουντε, σκωτούντε ου 'νι έχουντε συνείδηση ;
Σε έτεοι α συνείδηση ένι έχα κιατθέ πέτςε,
Πουρί σαν του σωλήνες του υβάτου πφι είνι κλείντε από τα πρεσσά άλατα .
Έτεοι είνι θέντε ατςέ ξομόγο, ατςά νηστεία τσαι ματάνοια .
— Να γιατσί α νηστεία
Να μ' ένι βοηθούα νάμου από τα χειρούτερα .
Ο Άγιε Γιάννη να φυάτθει τα χώρα νάμου τα καμπτζία νάμου τσαι τουρ οικογένειε νάμουτδαι όλε το κόσμο
Άγιε Γιάννη βάλε τα χέρα ντι ………
Κα συνταχινά σε όλοι νάμου .
Ο Άγιε Γιάννη να φυάτθει νάμου .
……,….ΕΜΕ
ΝΙΟΥΝΤΕ ΤΣΑΚΩΝΙΚΑ
ΠΕΦΤΑ  του Αωνάρη  .Τσακωνοπαρέα μη .
Έκει πρέπουντα τσε έταοι να διψάνει τσε να κεινάνει, έκει πρέπουντα τσε έταοι να βασανιστούνει.
Τα σύνταχα ενάτθε α λειτουργία τον Άγιε Γιάννη τα Παλιόχωρα .
Ατςοί αμπάδε τα χάρη ση , τάμα απο του πλέτεροι .
Αμα τσε ετελειούτσε α λειτουργία αρχινείε α λιτανεία .
Απουρτέσε ο παπα Φίλο ίκχου ταν εικόνα τσε απο κίσου όλε ο κόσμο.
Ογή τσε οπά έκει σταμακίχου τσε με Βαθεία κίστη έκει απολήου τα παρακάλια το Θεό .
Α συγκίνηση έκει σφίγγα του καρδίε σου .
Ταπεινοί τσε αθώοι ψιούχε επικοινωνούντε με τα ουράνια .
Τελετουργιτσοί θρηστσευτιτσοί στιγμέ σε όλιου σου το μεγαλείε!!!
ΚΑΛΕ ΝΑΜΟΥ ΞΗΜΕΡΟΥΜΑ .
Τσε μετα απ' τον Αγιαντρία , όλοι για το Λιγερία
Άμα τσαι εφωνηάμε το γέρου ότσι το μουάρι σοι εγλυτούτσε
Εμπήτσε το Σταυρέ σοι τσαι εφωνηάε (ετάτθε  έταξε) ταν Άγια Βαρβάρα ότσι θα νι χκίσει
Μοναχό σοι .
Νι' ετάτθε απουρτέσε του Νικόα Νιτσήτα Γκουβύση τσαι του Αναστάση Γιάννη Πολίτα .
Ο ποταμό έντενη ένει τσινού από τα βαθεία άουνα του Ζαρόκωστα , Μπαλαςινίτσα τσαι ένει κχαμπαίνου τθο Γαβρόρεμα , Τσαρδάτζα τσαι το κάμπο του τσέρφου.
Μισά του κάμπου , προς το Βόρινε μέρη , εκει ερικχούμενε το μιτςή Αγιούτσι ,το οποίε έκει ένα ερείπιε ( χάμα ) τσαι το μέρη πφι είνει βάντε τα δσκοπόκηρα έκει ένα πούμα ( καπάτσι ) τσαι τάσου το ντουλαπάτσι έκει τοιχογραϊθία α οποίε ένει α ιίδε τσαι σε ένα άλλε Αγιε ,τον Άγιε Γιώρτση ο οποίε ένει ερικχούμενε σε ένα σίνα .
Τσαι το ένα Αγιούτσι τσαι το άλλιου ένει δενάχουντα ότσι εχκίσταει
Κατά το  με  .
Το ένα Αγιούτσι τα Αγία Βαρβάρα ένει τα περιφέρεια του Τερού τσαι τ' Άγιε Γιώρτση τον Άγιε Αντρία ..
Αγάκη του καρδίε νιούμου ….
Πέφτα  του Ιούνη ( Σερικχή) .
Αίσωπο  : Διαστσευή από τον Πάνο Ναρνέρη …
Νια κχαβουρίνα έκι ποία το περίπατε σι με το καμπτζιούλι σι το μιτσή κχαβουράτσι τθα βραχάτζα τθο Χειόθασσε .
Επέτσε νι ά Μάτη το μιτσή κχαβουράτσι .
Ορή καμπτζί μι να τςιάχερε ίσια τσαι καμαρουτά τσαι να μη τσίφερε
Τα πλευρά ντι τθο βρετθέ βράχο .
Το μιτσή κχαβουράτσι τότθε
Απογήτθε τα Μάτη σι .
Μάτη μι , γλυκά μι Μάτη εκιού πφι μ'έσι οργηνέγκα
Πφου
Να τςιάχου να ποίερε κάτσι άλλιου .
Να μι νι δενάτσερε τθα πράξη να τςιάχερε τσαι εκιού ίσια , να μη τσίφερε τα πλευρά ντι τθου βρετθοί βράχοι τσαι εζού θ ντι ακολουθίου , θα νι ποίου όπφου τσαι εκιού ,
Θα πατήνου
Τ'αχνάρια ντι …
Ο μύθο ένι Θέου να μου αλεί νάμου .
Μη δίνουμε οργήνιε τουρ άλλοι για κάτσι πφι τσαι ενεί
Νι έμε ποίντε
Κουσουρευτά .
Νίλει τα γρούσσα Τσάκωνα , νίλει νι με καμάρι
Να μη νι άρει ο φουσού , μη πφουντεϊθεί τ'αχνάρι
Χαρά τσαι υγεία σε όλε το κόσμο
Πέφτα του Μάτζη .
Αποκρίσιε  : Διάλογο του Πάνου Μαρνέρη …
Από τα γιορτά τα Τσικνοπέφτα τον τάσου Τερέ
Με τα καμπτζία του Γυμνασίου … ΜΠΡΑΒΟ ΣΙΑΤΕΡΕ …
…………ΕΝΕ ΝΙΟΥΝΤΕ ΤΣΑΚΩΝΙΚΑ …………
Αποκρίσιε  : Διάλογο : του Πάνου Μαρνέρη
Ατζελικώ : Ο 'σι αούα μι θα γκιουθήρε τα παρασικρία ;
Μαριγώ:Τσι κουβέντα ένι έντανη γυμνά θα ένι;
Ατζελικώ: Ουουου ο νι πορούα να συννενοηθού με σ'ετίου …..
Μαριγώ: Χμμ τσι έσι αούα καημένα , κοτζιά μι πρωτευουσιάνα εκιού ;
Ατζελικώ: Ο 'πέκα έτσι τάπα πράμα βρε κολλέγισα …
Μαριγώ
: Άμα το θεό ο 'νι πορούα να συνεννοηθεί … Από κια κχαμπάτσερε εκιού καημέναααα ;
Ατζελικώ : Θα γκιουθήρε τσι
Θα ποίερε ;
Μαριγώ: Βρε , να μι ντ'αλήου έδαρη , τσι θα ποίου ο θα γκιουθού ;
Ατζελικώ : Τσι θα γκιουθήρε κολλέγισα ;
Μαριγώ: Έδαρη ο 'νι πορούα εζού να συννενοηθού , κακό πφι με ρέτσε .
Ατζελικώ : Ο πέτσερε θα γκιουθήρε ;
Τσι θα γκιουθήρε ;
Μαριγώ :Βρε τούμπανε , να μι ντ'αλεί
Γκανένα , γκιουτά ο 'νι κάθε μέρα ;
Ατζελικώ : Ναι γκιουτά έσι ,
Αλοίμονε αλλά ταν παρασικρία τσι θα γκιουθήρε .;
Μαριγώ : Ε θα παλαβού μα ταν Εωνη , σε τςεί αμέρε ποίερ ένι ζού τσαι ποίερ ένι πενάκχου , κια ένι ξέρα τσι θα φορέου ;
Ατζελικώ : Αφού πέτσερε θα γκιουθήρε , ο 'σι ξέρα τσι θα φορέρε ;
Μαριγώ : Ακο να νιάρε νία ούρα έμε αούντε τα ιίδα τσαι τα ιίδα τσαι άκρα ο πρόκετε να ερέσουμε , εζού ενι έγκα
Να ποίου καννιά δουλεία
Ένι έχα τσαι νία τσέα να συγιρίσου ….
Ζωντανά να ταγίσου
Ταν αϊδεία ντ ένι έχα ;
Εκιού γκιούσου , ξεγκιούσου ,ότσι έσι θέα ποίε ..Ήμαρτον πλέα με κχράερε …..
Καλε ξημέρουμα τσαι κα Σαρακοστά …
…………… Εμέ Νιούντε Τσακώνικα …….
Πέφτα  του
Φλεβάρη  .
ΑΤσακωνοπαρέα ..
Του Πάνου Μαρνέρη ….
Μπέχου ένει μπεχούμενε
Ένει μπέχου το καμπτζί να μη καρδιάξει
Βρε κουμπάρε ο 'νει ξέρου κια νιε αβρά τα κρυάδα
Να μπέχησιου τα νιούτθα κουμπάρε
Σάματσι νι ένει καταβαίνου , εκιού έσει έχου τα γρία ντι τσαι έτθε μπέχουντε ο ένα τον άλλε , αλοίμονε από
Κάτσι άλλοι
Ααα μη νι έτζερε οπά
Μπέτσε το λουπάϊ να μη ζάνει σούκια το σωμό
Τα γρούσα νάμου μπέτσετε , να μπάτσε τσαι πουγκιάσει
Τσαι προσβληθεί απ' τον ιό γρίππη ατςά νι κιάσει
Με υγεία
ΠΕΦΤΑ  του Αγούστου  … Α Τσακωνοπαρέα .
Λιχίνισμα  : του Πάνου Μαρνέρη .
Απο τα γιορτά του συλλόγου «Καπετάν Γιωργάκης»: Πραστέ
Γιωργού: καμπτζιούλι έμα , όξα κια έμα συννοούντα καψό Γιαννού ;
Γιαννού : ορή οι ατςοίποι είνι απίκο , έα έα γιατσί έκεινη το δικό μι ένι αιρεσιάρικο …..
Γιωργού : έσι αούα να τελέψουμε σάμερε ;
Το αεράτσι ένι με το μέρη νάμου ..
Γιαννού: τσι να αλήου ;
Ο απανούσε ένι κουμαντάρου…Δόξα νάχει τ'όνουμα σι
( Το σταυρό τους και οι δύο )
Γιωργού : άμα τσαι μαζούμε ταν άουνα να ζάου να φκιάσου τσαι γκάνα σομούλι να νάρουμε νια γουλία
Το μεσαμέρι …
Γιαννού : ποίε ότσι έσι καταβαίνα …
Γιωργού : Να ξεπακού
Τα χαράρια , του μαντινέλε , φραγκόφκυαρα ,δρεμόνι , κόστσινα να σι φέρου ογή ανάκοντα ταν άουνα ..
Γιαννού : ακόνη ο τσινήκαμε βρε Γιωργού εκιού σε κουβαλήτσερε τσιόα , τσι έσι εκιού βρέ , κχοντούσου ;
Γιωργού : θα ζάου να άτσου τσαι τα ζώα , όα νιούτθα το ιίδε μέρη …
Γιαννού: από τσι μαζούμε ταν άουνα ποίε ότσι έσι θέα … Μόνιου τα κουνία με το ύο βάλε ταν απότσια τσαι μπέτσε νι με γκανιά μαντινέλα …
Αφού ελιχινήστε, εδρεμονήστε , τσαι εκοστινήστε ται εμπάτσε του σάκχου .
Γιαννού : Καοφάητε τσαι του χρόνου
Γιωργού : Ευχαζιστούντε πάσιου Γιαννού να χαίρησιου ότσι έσι αγαπούα …
Ένει Αριστού
Ταχία
Άρε τα γουναίκα ντοι τσαι έα ταν τζέα να αριστίομαι
Τσι καλέ σωμό θα έχερε
Ορεί ένει έχου ένα αγριομερινέ να νι φάμε παρέα μαθές
Τσι αγριομερινέ έσει έχου ;
Αγό ντε , τσι άλλιου
Θα μόλουμε
Γιατσί άμα έμα έχου
Φασουλάδα ο 'κει θα μόλερε ;
Τσαι να έσα έχου , άντε τσαι ελίε να έσα έχου
Πφι ένει αού ο όγο πάλι άκει να μόλου
Να φέρου τσαι κχάμποσιου Σερνιαλιώτσιχο ;
Τσαι νι έσει ρωτού ;
Καλε ξημέρουμα , πάντα με υγεία
Καγκιούτσε
Αργά
Εφουκίε
Έα να έγκουμε καγκιούτσε τσιόα
Βρε χριστσιανέ
Έδαρη τθο κάγκιουμα θα ποίερε προκοκή , σταμάκισε τα δουλεία τσαι έα να έγκωμε
Τ'αργά θα μαζουθούμε τα ψαΐα νάμου
Τάνου το αργάουμα τσαι μπρι καγκιούει όα τα πουλία έινι μαζουκχούμενα να κουρνιάσωει του φωλήε σου .
Όρα καμπτζί μι εφουκίε ;
Για κοίτα παιδί μου φώτισε ;
Τσι επέτσερε αν εφουκίε ;
Ο ήλιε ένι τθατθέ νια οργία …
Ορή θά αργαούει , θα καγκιούει , θα κιούψουμε τσαι ταχία θα φουκίσει νία άβα μέρα πρώτα ο Θεό .
Με τα φούκιση του Θεού ,όα κα θα ζάνει
Με το καλέ να φουκίσει α 'μέρα ταχία .
Ο 'σει αούα μοι βρε διβεγκιστά τσι έσει κχαούντα ;
Όρα τσι άλλιου θα μ' αλήερε … Έδαρη ένει κχαούντα τσιόα .
Μα ο 'σει πάφα μπίτι για μπίτι τσι να αλήου τσαι εζού …
Εκιού α προκομένα πφι ο ' σει νιούα μπίτι πλέα …
Ναι νιούα ένει αλλά το κακό το
Δικό ντι ,αμόγητε
Ήμαρτον Θε μοι..
Όξα τσι ντε ένει φταίου
Ο Θεό ;
Αμ ο Θεό ο ' νει φταίου μοι , αλλά εκιούουου
Τσι εζού βρέ ζουρλοκαμπέρο
Μα πφι να ντι αλεί ο παπά ταν αβουτάνα τσαι φαήτσερε κχομπούλοι;
ΣΟ καημένα ….Εκιού πφι εγκίτσερε το ανίλητε ύο …
Βρε τριγύρω ο 'σει έχα αφητέ άντρωπο σε χωρέ καϊδί …
Τριγύρω έσει , ενιάτσερε εκιού πφι ο 'σει …..
Χάϊντε να μην ανοίτσου το κοφτέ μοι ……
Ουουου σεργούνι ενάμαει .
Βούε 'νει το κοφτέ ντι
Να βου τσαι εζού το δικό μοι …..
Με το καλέ να ξημερουθούμε , ονείρατα χαρετά
— Ορή Θωμαή έδαρη θα ζάου να νι άρου τα κουζίνα ..
— Να ζάρε βρε Σιούλα , παρέα θα ζάμε
Ο Θεο ένι ατςέ ο 'νι αφήνου γκανένα παραπονευτέ …
— Αλήιθα θα μόλερε παρέα ;
— Αμ ο θα μόλου τσι θα ποίου θα αφήου τα γειτόνισα μι να
Τςιάχει μοναχά σι .
— Να 'χει ταν εφτσή μι το καμπτζιούλι μι Θωμαή του Αβράμ τα κα
Να ποί α κολόνα μι ότσι κιάσει μάαμα να γίνεται, αφού ό'νι ορούα νι τουλάϊστον κά να ένι
Ταν υγεία σι …..
— Έα μι βούνερε ντε , ένι γρουσουζία !
— Πφι να μαργουθού αλλά να ό'νι πορούα να κχοντουθού ..
—Έα , έα να ντι λεχού ένα καφέ …..
Τσαι να ντι δού ένα ποκήρι ύο ..
Έλα να ποίουμε λίγο παρέα …
— Ο 'νι έχα τσίπτα Θωμαή από χαρά ένι βούα θα μόλου υστερούτερα να ποίου γκανία δουλεία , αλλά να έγκεινη έμα θέα να νι μεριατθού με σ'ετίου , ο 'νι είχα τσαι γκανένα άλλε ογή οξον από σ'ετίου .
— Κα εμποίτσερε, έτζε έδαρη τσαι έα αργούτερα γιατσί θα βάλου εζού τα βάμματα …
—Ορή Θωμαή ένι α σειρά ντι να μόλερε….
— Να μόλου γειτόνισα μι γιατσί όχι σε νία ούρα θα ντι κοκιάσου….
Να έχετε ολπίδα , ο 'νι ξέρου ποτέ γκανένα
Πφουρ είνι παρείντα τσαι πφου θα μόλωει τα πράμματα …
Παράστσι  του Γενάρη  .
Διάλογο
Έτθα …
Γιατσί να τθάου ;
Όρπα κατσατά θα αραμάρε ;
Ο πέκα ετσιτάπα κουβέντα .
Ε τότθε λοιπόν έτθα .
Βρε κακό πφι μ'ερέτσε γιατσί να τθάου ;
Έτθα να έγκωμε …
Τσαι κιά θα ζάμε ;
Έτθα τσαι θα ντι αλήου .
Να μι αλήερε μπρι τθάου
Οοοο εκιού έσει κχράντα όνε , έτθα βρε Χριστσιανά .
Όρσιε ετθάκα .
Έα να ζάμε κάκια ένει Θέου να ντι δενάτσου κάτσι …
Αφού έσει επιμένου τόσιου πρεσιού να μόλου γιατσί αλλίου θα μη μπάλερε το άϊ πφι εβαφκίσμα …
Δόξα το θεό !
Αφού νιε καταβήτσερε πάλι κά ….
Ετθα , έτθα να έγκωμε , να μπάτσε αληκογκίσουμε
Παρία ένει ο μαργουτά , να'ράου ως κιά θα σούσουμε .
ΚΑΛΕ ΞΗΜΕΡΟΥΜΑ … Όμορφο συνταχινά
Παράστση τσαι Σάμπα – του Οχτώμπρη : Α Τσακωνοπαρέα .
Ηλεχτρικά κουζίνα  : του Πάνου Μαρνέρη .
— Αμάν βρε γειτόνισα τσαι εκιού τσαι από τα μούζα ξύτζι πλέα !
— Τσ'έσι αούα καημένα, τα ωραία μι παρούτςια, πφι εφκύα αίμα να σι μαζού να σι σκορκίσου ογή τσ'οπά!
Ο θύκαει !
— Βρε γειτόνισα τσι θα σι ποίερε τσαι του παράδε;
Δει τσαι γκάνα τάλαρε να φάει τσαι γκάνα άλλε …
— Θωμαή το καλέ πφι ντ'ένι θέα… Νιάτσερε οπά , Να σι δού
Σε γκάνα φτωχό ο 'νι αούα ντι αλλά σε έτεοι τουρ αχαΐρευτοι πφι κα— κα όνι ξέρα
Ο πρόκεται καρδία μι ..
— Λιούε το κχομπόδεμα, όα τθο μπουζούλι πλέα θα σι σι φάει α μούχα
Βρε Γειτόνισα ..
— Κοτζιά
Κχομπόδεμα, κιά να σ'ερέσου κάψο Θωμαήηη .Ααααχ
—Έα έμε αούντε τσαι γκάνα αστείο μη νι αρίτσερε κατάκαρδα ..
— Α καρδία μι νι ένι ξέρα όρκο μι, πφι ένι αραματά καταμόναχο εκιού τουλάϊστον έσι έχα τσαι τον άτσωπο ντι… Μ'εζού;
— Έσι έχα τα καμπτζία ντι μο μη χολίνερε.
— Τσαι αν ένι έχα, όσιου σ'οράτσερε εκιού άλλιου τόσιου τσαι εζού.
— Έα μη βαριουγνωνίζερε..
— Ο 'νι Βαριουγνωνίζα, αν έχωει ταν εφτσή μι τσαι ο Θεό να σ'έχει κα…
Τσαι τόσα λεφτά πφι επλερούτσερε να νι άρερε θα ζάνει χατά ;
— Όχι δα, πφου ντ'εκάνε έγκεινη πάλι ;
— Καψο Σιούλα
Άμα ο 'σι δουλέγκα νι τα κουζίνα ντι ου νι έγκουντα χατά τα λεφτά πφ'εδούτσερε, τσι είνι ποίντα;
— Τσι να ποίου, έδαρη πλέα ένι αργά , να νι αποσού κίσου ;
Θα μι κουστίσει ο κούκο αηδόνι ..
Θιλενάδε μι τσαι θίλοι, ο χρειάστε πέννα μαειδέ κογκύλι
Να αραμάει αναφτέ τα γρουσσέ νάμου το φυκίλι
Ετρου να νι κχοντούμε, του προγόνοι νάμου μη προδούμε…
……….Καλε ξημέρουμα με υγεία ………
Παράστσι τσαι Σάμπα -του Αμάη  :Α Τσακωνοπαρέα
Βαριοποτσούνου
Κακοπαρείντα νη κακοπαζείντα
Βαριοτσιτέντουντα
Βαριουγνωνία
Βαριουχειμωνία
Βαριοτσούφαλε
Αγροκικό νι ένι βαριοποτσούνου τσαι θα μ'αφει σε γκανία πορεία
Άμα τσαι μι κακηγορήνερε του διτσοί μι αντροίποι μ'ένι κακοπαρείντα
Μ'ένι βαριοτσιτέντουντουντα έγκεινη .Το πότσουμα
Με βαριοτσιτάε έκεινη πφι με πέτσερε
Ξοίκα μι κα, μη
Βαριουγνωνίσου, γιατσί θα ντ' αλήου γκανία κατάρα τσαι θα κιάσει
Μάζου γκάνα κάλη γιατσί από τσι οράκα τθα
Μερομήνια θα έχουμε βαριουχειμωνία (σάτση)
Μη κατςούνερε τα τσιουφά ντι ο 'νι αρίκχου χαμπάρι ένι βαριοτσούφαλε
Με το καλε να ερέσει νάμου α συνταχινά
Παράστση τσαι Σάμπα– του Απρίλη : Μάτη τσαι υζε ταρ Ελένη Μάνου .
Παράστση τσαι Σάμπα – του Απρίλη  :
Μάτη τσαί υζέ   ταρ Ελένη Μάνου …
Μα, εβαρέμα τάσου όα ταν αμέρα, πότε θα ζάμε να 'ράου τον παππού μι;
Εδαρι τον παππού ξέχα νι όρκο μι, άφε να περάει έγκεινη το κακό πφη ναμ'ερέτσε τσαί άμα σταθούμε γεροί θα έχερε όλε τον τσαιρέ δικό ντι να ν'οράρε…
Ενίου μ'ένι λείπου πρεσσού ανάθεμα τον κορωναϊό.
Ανάθεμα τσαί τρις ανάθεμα όρκο μι αλλά τσί να ποίουμε, γιάκεινι ήγκιαει καταρενουμένοι παλιά, ανόρκιστε, ακάτεχο να ντι μόλει…Απο οπά πφ'όσι παντέχου νι να μόλει το κακό δηλαδής…
Μην αρχινίντερε του φιλοσοφίε ντι μα, για τον παππού έμαει αούντε, εζού ένι θέου να νι οράου ας ένι τσαί από μακρία…
Ο παππού καψοΑλέξανδρε εφύτζε, εζάτσε το καλυούτσι σι τθα Βαστσίνα, τσί να κατσάει ογί να ποί, οπά ένι έχου ταν ησυχία σι, τον κάθαρέ σι τον αέρα, ταν ελευθερία σι…
Τσαί πφουρ ένι κασήμενε μοναχό σι;
Ένι μαθητέ πλέα όρκο μι, μη ξεχαίνερε ότσι οπά εζήτσε του χρόνου σι πφ'έκι καμπζί, τσαί ο άθρωπο όσου ένι ατσεραίνου όνι θέου τα λέα του κόσμου…
Όνι ξέρου τσ'εσ'αούα εκιού, εζού θα ζάου τθα Βαστσίνα να ν'οράου, θα κατσάου τάτσου από τον κάλυε τσαί θα νι χαιρεκίσου, θα ν'αλήου να προσέχει, ταχία, ένι πάσου μακρία το ταχία…
Με το καλέ να ξημερουθούμε θιλενάδα τσαί θίλοι, έμε κασημένοι τάσου τσαί έμε νιούντε Τσακώνικα, κα δένανη σε όλε τον κόσμο…
Παράστση  του Αμάη  : Α Τσακωνοπαρέα .
Αίσωπο   : Διαστσευή του Πάνου Μαρνέρη .
Ο ΗΡΑΚΛΗ ΤΣΑΙ Α ΑΘΗΝΑ………
Νια βοά ο Ηρακλη οπά πφι έκι περού από ένα στενέ ποριάϊθι
Οράτσε
Χάμου κάτσι πφι έκι ονοιάζουντα με μάλη , τσαι κάπφου νιε κάνε να νι πατεί τσαι να να νι ποί πάτθα
Σα νιε πατήστε νι οράτσε
Πφι ενάτθε πιο ατςέ τσαι αρχινήε να νι πατήνει δενατά τσαι να ροπαλιάζει .
Έκεινη το πράμα όσιου νι έκι ντίου τόσιου έκι ατςαιρέντα
Ως πφι
Εκλείτσε το στενέ ποριάϊθι .
Ο Ηρακλή αναιμούτσε το ρόπαλα σι τσαι νιε κάνε ατςά παραφάγκηση με το ότσι έκι ορού απουρτέσε σι .
Τότθε εφαγκήστε α Αθηνά τσαι νιε πέτσε :
Αιθή μι σταμάκισε διότσι έγκεινη πφι έσι ορού απουρτέσε ντι ένι το μάουμα τσαι ο καβουγά.
Αμα τσαι ο 'νι κειράξερε ένι απαραμούντα μιτσή αλλά όσιου νι έσι κειράζου τόσιου ένι ατςαιρέντα .
Διδαχή :
Ένι φανερέ σε όλοι ότσι : οι φασαρίλε , τσαι τα μαούματα είνι ποίντα ατςέ κακό ……..
Με υγεία να ξημερουθούμε τσαι να έχουμε όμορφο αμέρα …
……………Εμέ Νιούντε Τσακώνικα ……..
ΕΜΕ ΜΙΟΥΝΤΕ ΤΣΑΚΩΝΙΚΑ ………
Παράστση  ΤΟΥ ΦΛΕΒΑΡΗ  .
Πιό πέρε πάλι τα ιίδα … Πάλι Σταυροκοπήματα τσε μουρμουρίσματα .
( Όποιερ ένει ποίου το Σταυρέση ένει έχου όπλε το πλευρέ ση )
Ακόνη τσε το κουδουνάτσι του όνου με έκει ενοχλούντα .
Εμα φοζούμενε μπάτσε τσε αγριεφτούνει τα αερικά τσε μόλοει τάνου μη .
Επεραήα τα Μαντρανία τσε σαν οράκα τα φώτα ταν τάνου γειτονία , Εστάτθε λίγο α καρδία μη .
Ο κχοντούτσε για πρεσιού γιατσί εστσέμα το πφουρ άκει θα περαήτσου το ρυάτσι του Γάσε ;
Όρπα πφι είγκιαει δέσουντε τα ιίτα από του πενατοί.
Με εκόβε ψιουχρέ έμπορα τσε τα σταγόνια μη σταμοδέρουντα.
Α καρδία μη ντία σα τούμπανε .
Πφου να νη περαήτσου ;
Με τσι Δένανη ;
Με τσι κουράγιο ;
Καλέ ξημέρουμα Τσακωνοπαρέα μη …
Παράστσι
Του Δετσέμπρη  ΤΣΑΚΩΝΟΠΑΡΕΑ ΜΟΙ .
Αίσωπο  ……ΤΣΑΚΩΝΙΚΑ με το Πάνο ….
…….Ένα Άτςωπο πφι Νιε τσιγκήε λιγκόνι ……….
Νία βοά κάκοιε οράτσε ένα παπόρι να βουλιάζει
Τσαι με το πφι νι οράτσε λογίστε ότσι , οι θεοί ίγκιαει πρεσιού άδιτσοι
Εμπαλήκαει
Βουλή
Βουλιάξωει
Διότσι ,
Ένα τάσου το παπόρι έκει έχου πρεσοί αμαρκίλε .
Γιάκεινη τσαι νιε εβουλιάνει.
Κοντού από ένα , α μπόρα άτζε πρεσοί .
Επέτσε λοιπόν ότσι έγκεινη έκει άδικο από τα μερία
Του Θεοί διότσι ενώ ένα έκει φταίου μοναχά
, Νιε
Πλερούκαει όλοι …… .
Οπά πφι έκει στέκου τσαι έκει λογισκούμενε ένταει όα ένα λιγκόνι
Νι ετσιγκήε .
Έτενη με τα σειρά σι εθυμούτσε , πατήτζε τσαι σκωτούτσε όσα πλέτερα λιγκόνια μπορέτσε.
Εφαγκήστε λοιπόν απουρτέσε σοι ο Ερμή τσαι αφού νι εντούτσε με τα αγκραΐτσα σι επέτσε νι : .
Ο 'σει Θέου εκιού
Οι θεοί να μπάνωει ετσιτάπα
Αποφάσαι
Για τουρ αντροίποι , αλλά εκιού έσει ποίου τσαι το δικαστή τσαι το φονία τθα λιγκόνια .
Ο μύθο να μου ένει αού :
Μη χλευάζερε τσαι μη κακηγορίνερε το Θεό για το κακό πφι ντε ερέτσε
Αλλά να ξοικάζερε του διτσοί ντι αμαρκίλε ……
Κακό ποτέ μη ποίνουμε , λιγκόνι μη πατήνουμε
Τα γρούσα να νιλήνουμε , μπίτι να μη νι αφήνουμε ..
Καλε ξημέρουμα σε όλοι νάμου βοήθα νάμου ο νεογεννατέ ΧΡΙΣΤΕ.
Παράστση  του Σετθέμπρη  .
Δίστιχο του Πάνου Μαρνέρη .
Πάνο οπά τ' αλαργενά Τσάκωνε σαν οράρε
Άλε τα χαιρεκίσματα , Όρα μπάτσε ξεχάρε .
Πάνο έκει στην ξενητειά , Τσάκωνες σαν θα δείς
Πες τους τα χαιρετίσματα , κοίτα μήπως ξεχάσεις .
Παράστση  του Ματζη  .
Παράστση  του Μάτζη  .
Άμα έκει ζυμούνα α Νικοού το πρώκιου σιονιστέ παξημάϊδι νιε έκει θιλέγκα τα Γιωργού .
Άμα α Γιωργού έκει φκειάνα κίτθε το πρώκιου πιάτε τα Νικοού .
Ότσι έκει λειπέγκουντα από τα νία γειτόνισα νι' έκει αρίκχα από ταν άβα .
Μα το άτσι , μα το προζύνι , μα τα άλυτα , μα το ξύδι , μα ότσι τσε να έκει ;
Έκει θα δανειστεί α νία από ταν άβα
Παιδοκομούα έκει α Γιωργού ;
Δρόοονια α Νικοού για τα Σιούλα τα μανή ..
Παιδοκομούα α Νικοού ;
Τον αεεέρα α Γιωργού για τα Νιχαού τα Δημοστένενα..
Πόσιου σουστά ένει α παροιμία ;
Πρώτα θα οράρε το γείτονα τσε μετά τον ήλιε ….
Το ιίδε σε όλοι του γειτονίλε .
Α ιίδε αγάκη α ιίδε συμπαράσταση ….
ΝΑ ΕΤΘΕ ΠΑΝΤΑ ΧΑΡΟΥΜΕΝΟΙ ΤΣΕ ΝΑ ΕΧΕΤΕ ΥΓΕΙΑ
Πφούρ είνει αούντε το χωριουδάτσι ντη ;
Έσει έχου αϊθή ;
Έσει έχου αϊθά ;
Κια έσα ζατέ ;
Κια θα ζάρε ταν ασικρία
Κια εζάτσερε επφέρη ;
Κα νιούμου αμέρα
Παράστσι  Σάμπα   του Σετθέμπρη .
Παπνο τσαι Ελένη  : του Πάνου Μαρνέρη .
————- Εμέ Νιούντε Τσακώνικα …………
ΠαράστσιΣάμπα  του Σετθέμπρη .Α Τσακωνοπαρέα .
Ελένη τσαι Πάνο  : του Πάνου Μαρνέρη ..
— Επεράτσε τσαι έγκεινη το Καουτσαίρι Λενιώ το καουτσαίρι του
 Ο
Πρόκεται να ξαναμόλει ποτές όπφουρ έσι αούα τσαι εκιού ..
—Ναί
Επεράτσε , κάθε βοά πφι ένι τελειούκχα α αμέρα , α εβδημά ,ο μήνα , α εποχά, ό χρόνε , ένα ψιλέ ψιουχοπάκουμα μ' ένι κιάντα .
—Έσι είχα δίτσηε έτρου ένι,αλλά τσαι τσίπτα ο 'με πορούντε να ποίουμε .
—Τσίπτα τσίπτα ..
Έγκεινη το καουτσαίρι έκι πιο ήσυχο από το περσινέ , εκιού τσι έσι αού Πάνο ;
— Τσι πιο ήσυχο βρε Ελένη , ένα σωρέ κχάρε πάλι .
— Από το περσινέ πιο ήσυχο , για θυνήτσου πέρσι πφι εδάκαει ζωντανοί γιούρε τουρ εκατό αντροίποι .
— Ουουου βρε Ελένη τσι με θυνήερε έδαρη .
— Αφού από τα Τσακωνοπαρέα εζάκατε κχάμποσοι,
Ο ζάκατε όρπα το Μάτι ;
— Ναι Ελένη εζάκαμε τέσσερι πέντε νία περιλυπία όα σκούρμο ..
Ο κόσμο εχάτσε του περιουσίλε σου του τσέλε σου …
— Βρε όρεγη εχάκαει του ζωέ σου του τσέλε έσι τςίντου εκιού ..
Όμορφο ξημέρουμα τθα Τσακωνιά τσαι σε όλε το κόσμο ..
Παράστσι-Σάμπα–του Δετσέμπρη
:Α Τσακωνοπαρέα..
Παππού εγγονέ  : του
—Παππούουου κια έσι παππούουου ;
— Όρεγη ένι πφι να μην έμα .
— Γκριουφούμενε
Σι παππού ;
— Όρκομι να μπάου σε νία κχραΐα τσαι να απαραμάου όρπα ουουου τσαι παθήκα …
—Καλέ, τσι επαθήτσερε ;
—Ουουου σεργούνι ενάμα πφου θα μπαήου σε κόσμο
— Έα βρε παππού πφι ενάτθερε σεργούνι , τσι επαθήτσερε;
—Νικό να μι μόλει ,έκεινη να μι μόλει … Ο φορέκα τα τσουράπια ανάποδα!!!
—Ουουου πφου νι επαθήτσερε έγκεινη παππού ουου κακό πφι να μ'ερέτσε
— Κορόϊδεψε τσαι εκιού
Κορόϊδεψε…
— Σιγά το πράμα βρε παππού , αφού σάμερε ένι τα μόδα να σι φορήνερε ανάποδα…
— Παραογήερε σιάτη μι , ογή σ'οράτσε ο θίλε μι ο Νιχάλη τσαι τσαφήτσε κάτσι γελάρε , ακόνη γεού ένι ..
— Ορή παππού φόρε σι κίσου ανάποδα ταχία τσαι άμα ντ'αλεί τσίπτα ο θίλε ντι ο Νιχάλη να νι αλήερε ότσι : Εζού κα σ' ένι φορού …Εζού ένι ΙΝ ..Ένι με τα μόδα ..
— Σιάτη μι ό 'σι αούα σι κά …
… Με το καλε να ξημερουθούμε τσαι με μπόλικο υγεία όλοι νάμου …
Παράστσι τσαί Σάμπα  τσαι  του Οχτώμπρη .
Τερέ τσαι Τσακωνιά  από το βιβλίε του Γιάννη Κορόγου.
…………….Εμέ Νιούντε Τσακώνικα…………….
Παράστσι τσαι Σάμπα  τσαι  του Οχτώμπρη  : Α Τσακωνοπαρέα …
Συνέχεια : Τερέ τσαι Τσακωνιά  : Βιβλίε Γιάννη Κορόγου.
Διαστευή τσαι γραφτέ τθα Τσακώνικα : από τον Πάνο Μαρνέρη
Τθο λιμάνι του Τερού ίγκιαει ξεποτσούντε
Εμπόρεμα ούγειε έκι προορισκούμενε για τα Παλιόχωρα τσαί τθα Γλυπία σαμερινέ Άγιε Βασίλη τσαι από ένταει τα μέρη ίγκιαει κουβαούντε άβα πράματα πφι σι ίγκιαει πούντε σε άλλοι χώρε .
Ο Τερέ έκι μέρη τα Πρασιατικά χώρα τσαι μαζί με τα Θυρεάτιδα (σαμερινέ γιαλε του Άγιε Αντρία) ίγκιαει οι τόποι για τουρ οποίοι
Ίγκιαει πολεμούντε οι Αργείτοι με του Σπαρτιάτε.
Τον έχτε ( μπρι Χριστού ) αιώνα ο τόπο έντενη έκι
Κάτου από τα τσηδεμονία τα Σπάρκη.
Τθον Πελοποννησιακό πόλεμο ο τόπο έντενη λεηλατήτθε απο τουρ Αθηναίοι σαν αντίποινε επειδής οι Σπαρτιάτοι ίγκιαει πολιορκούντε
Ταν Αϊθήνα ..
Αφού ο Τερέ τσαί α Τσακωνιά εκαταχτήτθαει το  μπρι Χριστού από του Ρωμαίοι, οι Πρασιαί, μαζί τσαι ο Τερέ, οργανούτθαει τσαι εσυμμαχήκαει με τθο τσοινέ τουρ Ελευθερολάκωνε.
«Το κοινόν των Ελευθερολακώνων» ιδρύτθε από του Ρωμαίοι τσαι ίγκιαει αρίκχουντε μέρη  Λακωνιτσοί πολικίλε.
…..Καλέ ξημέρουμα
Σε όα τα Τσακωνιά τσαι σε όλε το κόσμο…..
…………..Μιλάμε Τσακώνικα ………..
Παράστσι τσαί Σάμπα – του Δετσέμπρη .
Θωμαή,Σιούλα,Σταματού  του Πάνου Μαρνέρη..
Παράστσι τσαι Σάμπα – του Δετσέμπρη : Α Τσακωνοπαρέα
Θωμαή, Σιούλα, Σταματού: του Πάνου Μαρνέρη.
Θ: Αμέρα κα Σιούλα, κιά δούτσερε βρέ γειτόνισαααα..
Σ:Αμέρα κά , όρκο μι αμέρα
Κά, Κια τθα κομμάκια να ζάου …
Μ: Αμέρα κα τς'από σ'ενίου κολέγισα ..
Σ: Βρέ βρε βρέ ού 'γκιαει σούντα δύου παρλιακά ενάμαει τςία.
Αμέρα ντι κα Σταματού..,
Μ: Ανέ τσαι ο ' νι καοδετθά τθα παρέα νιούμου, να ξεκογκιστού..
Θ: Όχι δά Σταματού, τσι κουβέντε είνι έντεοι!!!
Σ:Έα
Έα ό'κοτού γκανένα ν'αλεί γκανιά κουβέντα έτθε αβρακχούμενα….Ποίε καλέ φουσού ντ'ενέτζε συνταχούλια τθα γειτονία νάμου θιλενάδα..
Μ:Να κακότθο εσιά κάτσι μεομακάρουνα τσαι κάτσι κουραμπιέδε τσαι πέκα να φέρου του γονείε μι κχάμποσα ..
Θ: Εκιού γειτόνισα σιάερε τσίπτα;
Ένι θυνηκχουμένα πέρσι πφι ο πετυχίτσερε σι .
Σ: Καψο Θωμαή στούμπο νάτθαει τσαι σάτσι, οι
Κουραμπιέδε
Τςουμένει είνι, αλλά τα μεομακάρουνα
Τσι να ντ'αλήου …
Θ: Άφε εσιά εζού, θα ντι
Δού κχάμποσοι για το καλέ…
Μ: Τς'εζού βρε κολέγισα θα ντι θιλέψου για το καλέ του γιορτέ
Σ: Ανέ έχετε ταν εφτσή μι γιατσί έμα να ζάου να αγοράσου
Κχάμποσα, έτρου για το έϊθιμο ..
Θ: Σταματού ένι έχα σιαχτέ μπόλιτσοι μη τςίντερε…
Μ: Έδαρη θιλενάδα σε τάμα, ο 'νι ποίντα να νι άρου κίσου το τάμα…
Σ: Κά ντ'έν'αούα Θωμαή, άμα σε τάτθε ένι αμαρκία να νι άρει κίσου.
, Άφε πφι ένι θέα να 'ράου
Τσιουνέρ είνι καλύτερα …
Θ:χαχαχα ,Χρόνου πάσοι τουρ αμέρε.
Θ: Κα χρονία θιλενάδε.
Σ: Όα τα καούιδα του κόσμου να ποίετε θιλενάδε τσαι καού παρίου ο τσινούρτσι χρόνε!!!
Όλοι μαζύ: Με το καλε να νι δετθούμε, υγεία σ'όλε το κόσμο .
Παράστσι τσαί Σάμπα  του Μάτζη τσαι  του Απρίλη :Κουιτέ  από   το βιβλίε «ΚΡΑΥΓΗ».
Μπαρμπαρίνα φχαριστούντε
……….Εμέ Νιούντε Τσακώνικα ………Μπαρμπαρίνα
Παράστσι τςαι Σάμπα  του Ματζη τςαι  του Απρίλη :
Εζού όπφουρ έμα γονακίχα το βραχάνι μι έκι στρατζίχουντα αίμα .
Έμα γονακίχα για να νιουρίσου τουρ αϊθήνε μι τσαι τον αφέγκη μι .
Α Μάτη μι, από ότσι ένι δενάχουντα με λυπήτθε.
Έμα δεκαεφτά χρονού σιάτη.
Έκι τσιόατες καγκιουτέ σαν με πέτσε: «Έα να έγκουμε καμπτζί μι».
Εζάκαμε
Οπά πφι έκι δαίσουντα ένα μιτσή κχαραούτσι, όρπα ήγκιαει οι λαβουτοί .
Τάσου τα νιούτθα δίχως να μπάνου κιχ,έμα στσεγκουμένα κιά να αφήου τα Μάτη μι, για νά ζάου τουρ αϊθήνε μι, μαζί με του τσαδεφάδε μι: τα Ιδαμάντω τσαι τα Κούλα, αλλά α μάτη μι έκι ποία του διτσοί σι στέψε.
Μπρού φουκίσει κα- κα, με πέτσε : «Ορή εκιού κάτσα όρεγη χάμου , εζού θα ζάου τθα τσέα.
Τθο περιβόλι νάμου ένι έχα γκριουφτέ νία τσία.
Θα ζάου να νι φέρου, να ζάμε
Να σκάψουμε για να βάλουμε τάσου τον Γιάννη, τον Νικόα, τον Πάνο τσαι τον αφέγκη ντι» .
Εζάτσε τσαι σαν γιουρίε επέτσε μι «Ποίε το σταυρέ ντι καμπτζί μι τσαι έα να έγκουμε»….
……Τσι μεγαλείε ένι γκριούφου τάσου σι α άντρωπο…
Παράστσι τσαιΣάμπα – του Οχτώμπρη : Όχι του Πάνου Μαρνέρη
Σάμερε ΕΜΕ γιορτάζουντε το όχι .
Σάμερε ένι
Αμέρα
Δόξας για τα Πατρίδα τσαι του προγόνοι νάμου, του παππούδε νάμου .
Σαν σάμερε ο Γιάννη
Ο Μεταξά επέτσε
Ο Χ Ι
Τθαν Ιταλικά
Πρόκληση .
Σαν σάμερε όα α Ελλάδα από άκρα
Σ' άκρα απογήτθε με ένα Όχι τθο Μουσολίνι.
Σαν σάμερε όλοι οι Έλληνε εδούκαει τσαι εδηλούκαει παρόν τθο κάλεσμα τα Πατρίδα.
Με ένα δέφκιεριου ( μολών λαβέ ) Να μόλετε να νι άβετε, εστάτθαει αντάξιοι του προγόνοι σου .
Οπά τα τςουρούμια τσαι του κακοτοκίλε τα Πίνδου σαν του πρόγονοι σου του Μαραθωνομάχοι ετσιτάνει ηρωικά οι Πατριώτε νάμου : Παναγιώτη Δ.
Παπαδιά
( Του οποίου το όνομα άγκα ) οι δύου αϊθήνε Κώστα τσαι
Νικόα Σπ.
Τουρλεντού ( βούτα )ο Γιάννη Του Λία του Κότσινου
Έτενη πφι ο 'με νιουρίζουντε τσι απονάτθε ο Νιχάλη του Βατζέλη του Αλευρά… Αιωνία νιούμου
Α μνήμη .Ένει χρίε νάμου να νι μου μνημονέγκουμε κάθε κάθε χρόνε πάσα
Ναμέρα….
Να μη λησμονήνουμε το ότσι έμε ερικχουμένει
Σα κράτος διότσι οι πρόγονοι νάμου, υπερασπίσταει με τουρ όντου, με πούε τσαι με Χέρε του τόποι τα Πατρίδα, τα έθιμα νάμου ,τα γρούσα νάμου .
Ενεί τσι έμε ποίντε ;
Να αλήουμε τσαι ενεί…..Όχι …….
————-Όχι ο 'με παρατούντε τα γρούσα νάμου ————-
Καλέ ξημέρουμα τσαι χρόνου πάσιοι για ταν αμέρα .
Παράστσι τσαι Σάμπα Αίσωπο : Διαστσευή από τον Πάνο Μαρνέρη .
Α χεούνα τσαι ο αγό
………….Εμέ Νιούντε Τσακώνικα ……..
Παράστσι τσαι Σάμπα – του Δετσέμπρη  : Α Τσακωνοπαρέα .
Αίσωπο: διαστσευή από τον Πάνο Μαρνέρη ..
………..Α χεούνα τσαι ο αγό…….
Ο αγό νια βοά έκι κοροϊδέγκου τα χεούνα,
Για το αργό τςάχημο σι.
Εζού κάκοιε βοά ετίου το γληγοροπόδαρε θα ντι νιτσήου, επέτσε α χεούνα.
Ο άγο απογήτθε: Μόνιου με όγια έσι αούα ένταει, άμα τσαι παραδούμε τότθε θα 'ράρε από πρώτε χέρα.
Τσαι ποίε θα ουζίσει
Το μέρη πφι θα παραπαρήσουμε τσαι θα δενάτσει το ποίε ενιτσήτσε;
Ερωτήτσε α χεούνα .— Μα α σοφά αλεπού ,απογήτθε ο αγό .
Α αλεπού εμποίτσε το σινιάλο για το τσίνημα του παραπαρίσματος
Τσαι ο αγό δίχως να χάει τσαιρέ τσινήτσε .
Ο αγό πφι έκι έχου ατςά μπιστοσύνα τθου πούε σι εκατσάτσε σε νία
Άκρα τσαί απομπάτσε, νι άτζε ο ύπρε .
Άμα τσαι ετθάτσε τσαι εσούτσε σα τον αέρα τθο τέλη (τέρμα )
Α χεούνα έκι όρπα τσαι νιτσήτρια.
Με το καλε να ξημερουθούμε όλοι νάμου..
ΠΑΡΑΣΤΣΙ ΤΣΑΙ ΣΑΜΠΑ– του Αμάη :
Ποίμα Κορωναϊό  : του Πάνου Μαρνέρη ..
Ο κορωναϊό φόβο πρεσσέ επφείρτσε
Τσαι έτρου τα δουλεία σι πρεσιού κα νιε 'μποίτσε
Ίγκιαει αούντε οι παλιοί, ο φόβο ένι φυάτθου τα ήμερα
Αλλά
Από ότσι ένι δενάχουντα, εν'φυάτθου τσαι τ'ανήμερα .
Εσιάνει πυρηνικά, όπλα καταστροφικά
Εζάκαει το φεγγάρι μακρύα ως τον Άρη
Με σατελάιτ τα 'γής όα νιε αγκατίκαει
Τσεραίε παντού βαλήκαει, ρούκι τόπο ο αφήκαει .
Τσαι ξαφνικά τσαι ξαφνικά ο Κορωναϊό εκάνε
Τσαι ύστερα από έγκεινη
Ο άντρωπο ενάτθε βάνε .
Τα πάντα σταμακήαει,ο άντρωπο κλείστε τάσου
Ο φόβο φωλιάε τάσου σι τσαι ιδάτθυλε ο ταράσσου.
Ο ιό ένι έδαρη ο νέο πλανητάρχα
Τσαι σωτηρία θίλοι, μι τάχατες ένι υπάρχα ;
Ο φόβο ένι το όπλε σι
Απλόχερα νιε δούτσε
Τασ' του αντρούπου το μαλέ
Με άνεση εκαρφούτσε.
Ο φόβο ο κυρίαρχο το σάμερε αμέρα
Εμποίτσε τα δουλεία σι πιο κα τσαι από τα σφαίρα
Όα ταν αντρωπότητα τάσου νιε μαζούτσε
Σα προύατα νη σα χκινά όλοι να μου μαντρούτσε
Άρα λοιπόν κολλέγοι μι τζάμπα όλοι οι παράδε
Πφι ασύστολα εξοδεύαι τα γης οι αφεντάδε
Να σιάξωει πυρηνικά πυραύλοι τσαι οβίδε
Αφού εκατατζήαμε
Σα νια κατούνα γίδε…..
Καλε ξημέρουμα τσαι καλε Μήνα ?
Παράστσι τσαι Σάμπα - του Νοέμπρη  : Α Τσακωνοπαρέα
Μάτη τσαι Σιάτη , ταρ Ελένη Μάνου .
—Κιά έσα βρε μπολογύρο, κιά έσα βρε ξενοιάλο, αφερεντά…
—Έτρου πφέσι ποία ο θα νταλήου…
—Τσί να μαλήερε βρε, έσι έχα σούκχα να νιλήερε, πφι ενάμαει σεργούνι τθα γειτονία…
—Έγκεινη ντένι νοιάζουντα περσσούτερε, εζού έμα κιστία πφούρ α έννοια ντι έκι για ενίου…
—Θα ντι σκωτού βρε, τθουμαρού, εφτάγρουσσε, τσί θα αλήου τ αφέγγη ντι πφη μ εντρεούτσε, κιά ένι α σιάτη τσαί κιά ένι α σιάτη…
— Ο Αφέγκη όνι έχου πρόβλημα, μένι έχου μπιστοσύνα, εκιού έσι θέα να έχερε τον έλεγχο σε όα όρεγι τάσου τσαί έσι βάνα τα σίντα σι πιπέρι…
—Κό να ντι μόλει, άκο, όμα ξεμπέχα ντι να ράου τσί έμα σαλία;;;Ετθάκαει οι πούε τσαί είνι ντίντε τα τσουφά…
—Εκιού τον τσαιρέ πφη έσα σιάτη όσα έγγα με του θιλενάδε ντι τθο σεργιάνι;;;Ταφέγγη μι πφού νενιουζίερε!!!
—Αμ σο καημένα, έμα έγγα, μα έμα έγγα σεμνά τσαί ταπεινά, τσαί από το πλευρέ ταφέγγη μι τσαί τα μάτη μι ο λειπεύα κχιαούα.
—Πόσιου ντένι λατρέγγα μάτη μι, πόσιου ντένι λατρέγγα, έσι α πιο γλυκά μάτη του κόσμου!!!
—Να σχωρήνερε πφη ντένι έχα νία τσαι μονάκζιβο, τσαί γιάκεινη ό'νι αφήνα ντι σε χωρέ καϊδί…
Καλε ξημέρουμα σε όλοι νάμου με μπόλικο υγεία …
Παράστσι τσαι Σάμπα – του Δετσέμπρη : α Τσακωνοπαρέα
Ο γιουζισμό, ταρ Ελένη Μάνου.
Τθο γιουζισμό ο κόσμο ένι μπαήνου τθα ξουστάγια ξεζίχου ζύζι τσαί τζαντάφυα τθου νιόπαντροι.
Οι καλεστοί είνι τραγουϊδούντε:
Ότσι θα σούσει το ζοβγάζι τθον πόρε τα τσελή σι, ο κουμπάρε θα φύτσει τσαί θα γιουζίσει τθαν τσεα σι, αργούτερα ο γαμπρέ με τα βιολία θα ζάει να νι φέρει επίσημα για το γλέγκι.
Τάτσου από τον πόρε τα δύου σόγια είνι αούντε:
Χιλιόμ καλώς σας ηύραμε, αρχοντοσυμπεθέροι.
(Το σόι τα νύιθη)
Χιλιόμ καλώς ορίσατε, αρχοντοσυμπεθέροι.( Το σόι του γαμπρού)
Έδαρι είνι δίντε τθα νύιθη ένα ροϊδι με ασήμουμα τάσου να σταυρούει τον πόρε τα τσελή αφού πατεί
Τάνου ταν σιδερένια κράκα τα τσελή με το δεξί σι πούα.
Θ' ανεμούει τάσου τθαν τσέα το ροϊδι να κατσουϊθεί τσαί όλοι οι λεύτερε σατέρε θα δρανίτσωι να νι κιάσωι, είνι έχουντε νι σε καλέ για τα δικά σου παντρεία.
Τάσου από ταν τσέα α μάτη νή α'φέγγη του γαμπρού με ένα κοτσινέ μεταξουτέ μαγκήλι ένι περικυλίχου το ζοβγάζι από το λαιμό τσαί ένι τραβίντου νι τάσου τθαν τσέα.
Θα σι δει να φάνει νία μύσα γλυκό τσυδώνι νή βότσε.
Ταν ούρα πφη ένι μπαίντα τθαν τσέα α νύιθη οι συντζενήδε σι είνι φωνιάντουντε, το τάμα τα νύιθη,
Τσαί ο πεθερέ σι ένι τάσου νιά ελία, ένα τςαούνι νή ότσι άλλιου ανάγοα τον τρόπο σι.
Α νύιθη θα κει μετάνοια τσαί θα θιλεί τα χέρα σι.
Θα νι δούνι ένα υζούτςι τθαν αγκαλία σι!
Θα νι θιλεί τσαί θα νι ασημούει.
Έδαρι είνι μπαίντε πλέα οι καλεστοί τθαν τσέα να τσεραστούνι, λικούμι νή γλυκό τα μύσα τσαί να ευτσηθούνι, να ζήωι, καλοί κλερονόμοι τσαί τθα πεδέλοιπα.
Απέ είνι κασημένοι τθο τραπέζι αούντε το τραγούιδι:
Καλέ ξημέρουμα θιλενάδε τσαί θίλοι μι, ένι έγγα να κιάσου θέση τθο τραπέζι.
Παράστσι τσαι Σάμπα– του Δετσέμπρη :Α Τσακωνοπαρέα .
Παππού εγγονε : του Πάνου Μαρνέρη .
— Το άδικο παππού μι,
Ένι ότσι για σ'ενίου ένι α τελευταία χρονία τθο Λύκειε ..
—Νιουρίζου νι ένι σιάτη μι .
—Τσαι το λοιπόνου ένι πρέπουντα να σβαήσου τσαι να βάλου όα τα δενατά μι να δού εξετάσε, πανελλαδιτσαι όπφου σι είνι αούντε
Τσαι να πετύχου κάκια .
— Μη χολήνερε εζού ένι κιστίου σ'ετίου τσαι
Νία χαρά θα πετύχερε.
—Ένι άλλιου πράμα να έσι σε νία αίθουσα με τα καθηγήτρια νή το καθηγητή τσαι άλλιου να κασίσιου απουρτέσε από ένα άψυχο πράμα.
—Εσι έχα ένα ατςέ δίτσηε αλλά τσαι τσι έμε πορούντε να ποίουμε;
—Το ότσι ένι είχα δίτσηε ο 'νι αούντα μαειδέ ένι άσουντα κάτσι ..
—Σιάτη μι ογή ο 'με ξέρουντε τσι θα αποναθούμε τσαι εκιού έσι τςίντα
Για ετσιτάκιου πράμα ;
—Ναι παππού συγγνώνη, ογή ο κόσμο ένι χαρούμενε τσαι εζού το χαβά μι ακόνη ο'με ούτε τα μισά τα χρονία ..
—Ως το καουτσαίρι ένι έχου ο Θεό, μόνιου να ξεμπλέξουμε με έντανη τα πλεμονάρα ..
—Ό'νι θέα νά πάθερε κάτσι παππού μι, ούτε εκιού μαειδέ τσαι οι
Γονείε μι , ογή πφι σ'έμε αούντε γκανένα να μη πάϊθει κάτσι ..
—Έγκεινη μόνιου ο Θεό νι ένι ξέρου ..
— Μη σ'αφήουμε όα το Θεό παππού τσι να πρωκιουξοικάξει τσαι να πρωτοποί τσαι Έτενη..
Ανέ ποίουμε τσαι ενεί κάτσι για του νιαυτοί νάμου ..
Καλε ξημέρουμα θιλενάδε τσαι θίλοι τσαι κα συνταχινά .
Παράστσι τσαι Σάμπα – του Νοέμπρη .
……….Εμέ Νιούντε Τσακώνικα ……..Σταματού
Ο υζέ μι, ούγειε νι απολύτσε ο άτςωπο μι, εκάνε τσαι με πέτσε .
Έα να μη ντι σκωτούνει οι Γερμανοί , τουλάϊστον να έμε όλοι παρέα πφε θα φύνουμε …..
Τσαι φύγκαμε … Σαν ανταμούκα τον άτσώπο μι, νι εκιάτσε ένα κόψιμο τσαι σταμακίαμε τθο πόρε του σκολείου.
Έτανη τα στιμή έκι μπαήνου του σκάλε ο Φεφέ, υστερούτερα ενάτθε Αρχιμαντρήτα.
Νιε ρωτήτσε κάκοιε τθα Ιταλικά: — Πόσοι χρονού έσι;
Ετήνε απογήτθε τθα Ιταλικά «δήδεξ» θυνικχουμένα νι ένι ως τσαι σάμερε.
Έκι  ο Φεφέ, μαζί σι εγλυτούτσε τσαι ο υζέ μι πφι έκι δώδεκα .
Άμα μπάκαμε τάσου το σκολείε, μπαήτσε ο υζέ μι τθο πετούλι τθο παναϊθούρι τσαι οράτσε πφι οι Γερμανοί σκωτούκαει τουρ ατςοίποι.Ενεί νι έμαει αούντε να πάψει μη τσαι νι νιάνει οι γουναίτσε από το άλλιου χούρισμα .
Ο υζέ μι έκι έχου γκριουφτέ τσυδόνια τάσου από τα φόδρα τθο μπαλτό σι , σ'έκι μπάνου, έκι ποίου νία κατσιματία τσαι απέ νι έκι δίου τθα μιτσά πφι ήγκιαε βούντα .
Με το έτρου ανοίε ο πόρε
Τσαι μπαήκαμε όλοι τάτσου από το χούρισμα..
…..Να έχουμε ταν υγεία νάμου τσαι να αγαπήνουμε τσαι
Τον οχτρέ νάμου ακόνη
Εμέ Νιούντε Τσακώνικα……..
Παράστσι τσαι Σάμπα – του Αγούστου :Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Α όμορφο Δέσποινα .
Α νύιθη τθο Τσακώνικο γάμο .
Μπράβο σιάτη μι Φχαριστούντε για όσα έσι ποία για τον τόπο ντι …
…………..Εμέ Νιούντε Τσακώνικα ………
Παράστσι τσαι Σάμπα – του Αγούστου : Α Τσακωνοπαρέα .
Εσταλίαει φυλάκια σε όλοι του σίνοι τσαι τον άλλε στρατέ νι αφήκαει τάσου τθα Καλάβρυτα .
Ότσι μαθήκαμε οτσι είνι παρείντε φοζάμαει τσαι έμαει αντεχουμένει να οράμε τσι ήγκιαει θέντε.
Ειδοποιήαει το κόσμο: Οι ατςοίποι να κχαμπάνει τθα πλατεία πφι έκι Θέου να σι νιλεί ο ατςέ, ο αρχηγό σου τσαι οι γουναίτσε να κατσάνει του τσέλε σου .
Κάκοιε, ό 'νι θυνικχουμένα ποίε, επέτσε νά μου: Οράτε κα
Μπάτσε έχετε σιφαίρε του τσέλε νιούμου, γιατσί οι Γερμανοί είνι έγκουντε από τσέα σε τσέα τσαι είνι
Ψαφούντε .
Οι ατσοίποι εζάκαει τα πλατεία .
Ο ατσέ
Σε κακηγορέτσε ότσι είνι αντάρτοι .
Οι έρμοι αρνήτθαει.
Απογήτθαει ότσι ου 'νι αντάρτοι
Αλλά του κάκου.
Μετά εϊδατάνει να ξεκχακχούτσωει του τςεί Γερμανοί.Τσινήκαει το λοιπόν: ο Δήμαρχο, ο γιατρέ ο Χάμψα,ο Οικονόμου ο Γυμνασιάρχη, με στεφάνια τσαι με λαλούιδα να ξεκχακχούτσωει του Γερμανοί.
Αφού σε ξεκχακχούαει, εϊδατάνει το γιατρέ : Τσύριε Χάμψα ξέμπετσε σι να οράμε από τσι σκωρέτθαει..Από τα κρυάδα;
…….Αγάκη τσαι υγεία θιλεναλδε τσαι θίλοι …..
…….Εμέ Νιούντε Τσακώνικα ……..
Αγάπη και υγεία φιλενάδες και φίλοι ..
………..Μιλάμε Τσακώνικα ……..
Παράστσι τσαι Σάμπα – τουΦλεβάρη :Μάτη τσαι υζέ : ταρ Ελένη Μάνου.
Παράστσι τσαι Σάμπα – του ΦΛΕΒΑΛΡΗ :Α Τσακωνοπαρέα.
Μάτη τσαί υζέ ταρ Ελένη Μάνου.
Καώς το, πφουρ επεραΐερε όρκο μι;
Έντενη ο γέρου Νικόα ένι απίθανε, σπουδαίο άθρωπο τσαί λεβέγκη.
Να 'ράρε τσί ωραία πφ'επεζάτσε νάμου τα ντιλιβίρα …
Πάντα ές' έχου πρεσσά να μάθερε από τουρ ατςύτεροι υζέ μι, ο χρόνε ένι ατσέ δάσκαλε.
Ενεί όμαει ξέρουντε οτσί ογί τθον Άγιε Λίδη οι τσέλε ούγκιαει έχουντε ύο.
Το ύο εζάτσε τθου τσέλε από τα δεξαμενή μετά το .
Βέβια, οι περσσούτεροι τσέλε ήγκιαει έχουντε του στέρνε σου για το καθημεζινέ σου ύο, για τα σμά, για το ξεθρέμισμα, για το κχσύσιμο τουρ ειδού.
Ο γέρου Νικόα, ναμ'επέτσε ότσι άμα έκι στερέγγουντα το ύο, από ταν ανομπρία, από ταν κατάχρηση παραμαλίς το καουτσαίρι, ήγκιαει κίντε ύο από τα φρίατα (κηγάϊδα) Τσαί ατςυτέρα ανάντζη από του τσέλε ήγκιαει έχουντα τα καφενεία.
Οι πελάτε σου ήγκιαει θέντε ύο δροσερέ.
Ναι, το ύο έκι μεζακχούμενε τθα μαγαζία τσαί τθου τσέλε με του κουνίλε από τα φρίατα!!!Έξε φρίατα έμαει έχουντε τάσου τθον Άγιελίδη.
Τθα πεζιβόλια ο πάσα ένα πεζιβοάζι έκι έχου το κηγάιδι σι.
Ταχία θα ζάμε να σι δενάτσει νάμου τσαί να μπάλομε φωτογραφίλε, το πρώκιου ένι το κηγάιδι ταρ αμμούτσα πφη ένι το αρχαιούτερε τ' Αγιελιδίου, το δεύτεριου του ρολογιού, το τσίτε τω Ταξιαρχώ, το τεσσάρατε ταρ ατςιά γέφυρα πφ'έκι έγγα α πορεία για το λιμάνι, το πέφτατε του Αντριά, τσαί το έξατε του Μανουσάκη…
Καλέ ξημέρουμα με υγεία σε όλε τον κόσμο…
Εμέ Νιούντε Τσακώνικα….
Παράστσι τσαι Σάμπα – του Οχτώμπρη .
Καλάβρυτα  από το βιβλίε «ΚΟΥΙΤΕ»Διαστσευή τσαι γραφτέ τθα Τσακώνικα από τον Πάνο Μαρνέρη .
Φχαριστούντε ντι Δέσποινα.
Κα χρονία να έχερε τθουρ ανουτέροι ντι σπουδέ σιάτη μι.Όα τα κα του κόσμου α 'ρεστούνει τθου πορίλε ντι.
……………Εμέ Νιούντε Τσακώνικα……….Δέσποινα
Παράστσι τσαι Σάμπα – του Οχτώμπρη : Α Τσακωνοπαρέα.
Όλοι οι τσέλε διτσοί σου .
Με το αυτόματε ντουφέτσι τα χέρα ήγκιαει μπαίντε τάσου του τσέλε τσαι σι ήγκιαει κατακρέφουντε .
Αφού βολεύταει ήγκιαει τςούντε,κίντε τσαι γλεγκίχουντε .Το Παράστσι περάτσε ήσυχα .
Το Σάμπα ουρίστε επιτροπή.
Άκια να μαζουτθούνει κουμπάνια για το στρατέ σου τσαι σε δύου ναμέρε άκια να φύτσωει .
Το Σάμπα το μεσαμέρι καλέκαει τουρ ατσοίποι τθα πλατεία .
Ταν ίιδε ούρα οι στρακιώτοι ήγκιαει ψαφούντε τα κονάτζα τσαι ότσι σ'έκι αρεσικχούμενε νι ήγκιαει αρίκχουντε.
Κιάκαει τέσσερι με τα πρόφαση ότσι ερέκαει σιφαίρε του τσέλε σου .
Κιάκαει τον Κώστα Μπράτσικα,τον Βλαχάβα,ένα Ιταλέ τσαι ένα εργάτα .
Σε φυλακίαει τσαι τα Τσιουρακά με τα σύνταχα σ'αποσούκαει τθο Πριόλιθε, σε βαλήκαει να ανοίτσουει του τάφοι σου τσαι απέ σε ντουφετσίαει.
Ξεκχακχούαει τουρ αιχμαλώτοι Γερμανοί,από τα μάχη τα Κερπινή.
Ταν άβα μέρα, ξημερούντα Τσιουρακά, κατακρέβαει όα τα μαγαζία τθαν αγορά …
Να έχουμε αγάκη του καρδίε νάμου τσαι υγεία θιλενάδε τσαι θίλοι .
Παράστσι τσαι Σάμπα –του Απρίλη: Κουιτέ  από το βιβλίε «ΚΡΑΥΓΗ».
Πολυξένη ντ'έμε ευχαριστούντε πρεσσιού σιάτη μι ..
Εζού, α Τσακωνοπαρέα,τσαι όλοι οι Τσάκωνε ντ'έμε καμαρούκχουντε.
……………..Εμέ Νιούντε Τσακώνικα ………Πολυξένη
Παράστσι τσαι Σάμπα – του Απρίλη : Α Τσακωνοπαρέα .
Κουιτέ : από το βιβλίε : «ΚΡΑΥΓΗ»
—Ενεί ταχία
Τα σύνταχα, κατά του δέκα α ούρα θα φύτσουμε .
Οράκαμε το ότσι έτθε καλοί αντροίποι τσαι έμε έχουντε
Τουρ αντάρτοι
Ζουτοί τσαι πφατζικουτοί…Επέκαει τθο τραπεζίτα ..
Οτσι τελειούτσε ο Μήτρο ο Τραπεζίτα τον όγο σι επέτσε νάμου:
Νία πφι ένι απαγορεγκούμενε να τςάχουμε του πορίλε μετά τουρ ενία ο θα μόλου κίσου με τα γουναίκα τσαι τα καμπτζία, θα απαραμάμε τα τσέα … Επέτσε ένταοι, χαιρεκίσμαει τσαι φύτζε.
Τα Τσιουρακά τ'αργά ως να ξημερούει α Δέφτερα να 'ράμε τσι άκια να ναϊθεί, έμαει πρεσσιού ανταριαστοί .
Κατά του τςεί με ατθαήε ο άτςωπο μι τσαι με πέτσε : — Οράκα ένα όνειρε τσαι
Ο 'νι νιουρίζου τσι ένι θέντα να αλεί νάμου .
—Τσαι εζού τό ιίδε, νι απογήμα.
… Εζού έμα ορούα
Ότσι έσα μπαητέ σ'ένα καταράχι.
Γιούρε, γιούρε ήγκιαει τςάχουντα ύβατα τσαι εκιού έσα τσαπόλυτε.
Μπέρ επσι αού;
Μπορεί να φύτσουει
Οι Γερμανοί τσαι να 'ρέσουμε ταν ησυχία νάμου …..
Έμαει
Νίντε του Γερμανιτσοί αρβύλε τα πορία.
Εςτσέμα να τθάου τσαι να ξοικάξου τάτσου από το παναϊθούρι.
Έκι έχου ξεριστέ πάγο τσαι έκι έχα κυκνά κατσαβάρα.
Τσίπτα ό 'κι δενάχουντα, μόνιου α αντάρα
Έκι νιουμένα….
……Τα του πολέμου τα κά!!!
Ποτέ να μη σι ζήουμε……
Παράστσι τσαι Σάμπα  — του Νοέμπρη .
Ελένη τσαι Πάνο  : του Πάνου Μαρνέρη
—Τουλάϊστον Λενιώ ογή τθου τόποι νάμου
Από πρεσιού παλιά ποτές
Ο 'μαει έχουντε ετσιτάπα καταστροφιτσοί
'Κχάρε ..
— Έωνη βάλε τα χέρα ντι Χριστσιανέ μι μη αλήνερε ετσιτάπα
Πράμματα .
—Τσι επέκα Χριστσιανά , ίσια ίσια πφι επαινεύα τον τόπο νάμου ..
— Ο 'σι ξέρου νι γκανία βοά ένι έγκα γρουσουζία
— Έσι κιστία έντεοι του παρόλε βρε Ελένη ;
— Κιστία σι τσαι μη κιστία σι , φύατσε τα ιίτα ντι, να ντ'αραμάνει τα έμισα …
—Τσι να αλήου τσαι τσι να 'μογίου κχίπτα ο 'σι κιανουμένα .
—Σο καημένε ,επέτσε ο όνε το βούλε τσιουφαουνά
— Βρε Ελένη όνε με μποίτσερε έδαρη ;
— Ο όγο νι ένι αού,παζοιμία ένι, εκιού αρχινήερε τα τσινιάρια !!!
—Κα επέκα εζού όνε , έδαρη ένι τσαι τσινιάρη όνε ….
— Ουουου ο'νι κοτούα να αλήου τσίπτα πλέα …
— Ο'νι ανάτζη να αλήερε πιο πρεσσά, τσαι άβα θα αλήερε;
— Ο'νι αούα τσίπτα άλλιου , μπάτσε τσαι ερέσου τον εμπιά μι κίσου .
— Έα έα πφι έσι ποία σάματσι ντε ντούτσε αγόμουζα ;
Ήμαρτον πλέα
— Γιατσί να μη ντεί α αγόμουζα;
Άγο ένι ;
Αααα ντ'έκι τςού
Ο…
Κισινέ ντι …….
Χαχαχαχαχαχα……..
…… Κακέ νάμου ξημέρουμα ….
Παράστσι τσαι Σάμπα – του Οχτώμπρη  : Α Τσακωνοπαρέα .
Χορατέ : Του Πάνου Μαρνέρη
—Ελένη έα, έα να ντ'αλήου άλλιου ένα χορατέ..
— Τσαι εκιού με τα χωρατά ντι πλέα..
— Έα μη τσινίζερε αφού έσι θέα να νι νιάρε, ο'σι θέα;
—Χαχαχα Έα βρε Άλε νι μ'έσι ποίου τσαι ένι γεούα ακόνη ο 'νιάκα τσίπτα..
—Ένα από ογή τα Τσακωνιά, ο θα ξονομακίσου το χωριουδάτσι, εζάτσε τθου Πέτσε για μερεδούλι , ενιουρίε νία Σιάτη τσαι νιε παντρεύτε
— Αμ τσαί έτενη ο Χριστσιανέ για μερεδούλι έκι ζατέ νή έκι ψαφού για γουναίκα;
—Ακομπέτι α Τσακώνα Μάτη ό'κι θέα νι τα νύιθη γιατσί ό'κι Τσακώνα …
—Τσαι δίτσηε έκι έχα …
— Τάνου τθο χρόνε μαθές εγενάτσε οπά τθου Πέτσε α νυίθη ..
—Καρπερέ ο Τσάκωνα…
—Άμα τσαι εκάνε το καΐτσι εζάτσε ο καπετάνιε ούγειε ό'κι ξέρου σι κα τα Τσακωνικα, τθαν τσέα τα πεθερά Τσακώνα να νι κιάσει τα σκαρίτσια ..
— Ν' επεριαβήτσε με γκανία κχριανίδα;;Χαχαχα …
—Νι επέτσε το λοιπόν —Τα σκαρίτσια μι Γεννάτσε α νύιθη τσαι 'μποίτσε αγόρι ..—Τσι εμποίτσε ;
Αγόρι;
Ρωτήτσε α Τσακώνα Μάτη.
Ναι ναι αγόρι απογήτθε ο καπετάνιε ..
—Τσαι ύστερα Πάνο ;
— Τότθε α γρία Τσακώνα άτζε πόζα τσαι νι επέτσε θυμουτά ..
Μα τον πούτανε όλοι οι γουναίτσε του κόσμου είνι ποίντε δρακούλι
Νη δρακουνιού , ο δικό μι ο πούτανε εμποίτσε αγόρι;
—Χαχαχα Βρε Πάνο ό'κι ξέρα ότσι τον υζέ νι είνι αούντε αγόρι τθα Ρωμαίικα;
………Καλέ ξημέρουμα …..Εμέ Νιούντε Τσακώνικα…….
Α χώρα τ' ΑηΓιάννη : Από το βιβλίε του Στράτη Δαλιάνη .
Διαστσευή τσαι γραφτέ τθα ΤΣΑΚΩΝΙΚΑ: από τον Πάνο Μαρνέρη.
Τουρ  του Μάτζη
Τθο  ο μινίστρο του εσωτερικού τσαι προσωρινά μινίστρο πολέμου , ο Γιάννη ο Κωλέτη απολύτσε γραφτέ πφι έκι αούντα :
Με διαταγή από τα προσωρινά διοίκηση ταρ Ελλάδα πφι ένι φερίκχα αριθμό  ο Πάνο Ζαφειρόπουλε ένι προβασκούμενε τθο αξίουμα του Στρατηγού .
Κάτου από τον Ακουρε
( Πάνο Ζαφειρόπουλε ) τσαι το Νιτσηταρά επολεμήτσε ο Αγιαννίτα Γιωργάτση Διγενή ούγειε με  άλλοι Αγιαννίτοι
Αβήκαει μέρη τθα μάχη Του Δραγουνίου .
Του  του Αμάη το  τθα φοβερά μάχη Βέρβενα — Δολιανά
Σκωτούτθε ο Γιωργάτση Διγενή τσαι οι  Αγιαννίτοι.
Από όρπα μπαήτσε τσαι τραγούϊδι ..
Κχόντου τα διάτα Διγενή , στάσου ισα Λεωνίδα
Τσαι τθο Δραγούνι φύατθε, Τούρτσοι να μη περάνει
Νιάε ντουφέτσια οπά ψεά
Τθα Δολιανά κανόνια
Τσαι δει τσαιρέ τα Βέρβενα τσαιρε τσαι το Νιτσήτα
Του Τούρτσοι να στρουτζιάσωει τθου Κόσυφα το ρυάτσι
Τσαι να σι ντούνει για τα κά ρουθούνι μην αραμάει
Μοναχο σι ο Διγενή τσαι οι Βλαχογιαννίτε
Σα λιοντάρια πολεμήκαει Τούρτσοι καβαλαρέοι
Οι Τούρτσοι ήγκιαει πρεσσοί , έντεοι αραμακάει λίγοι
Μα Τούρτσοι ο περάκαει τθου Δραγουνίου τα ράχι …
Ύπρε αφρέ τσαι ονείρατα γλυκά
Μπράβο Άρτεμι .
Μπράβο κούκλα μι .
Έμε περήφανοι για σ' ετίου όπφου για όταν καμπτζία … Φχαριστούντε .
………….Εμέ Νιούντε Τσακώνικα ………..Αρτεμις..
Παράστσι τςαι Σάμπα – του Σερικχή : Α Τσακωνοπαρέα .
Κουιτέ : από το βιβλίε «Κραυγή »
Εζάκαμε το λοιπόνου τθον Άγιε, ο πάσα ένα με ταν οικογένεια σι.
Οπά εχουρίαει νάμου .
Χουριστά τουρ ατςοίποι από του γουναίτσε.
Τάσου τθο σκολείε πφι εκλείκαει νάμου, ένι θυνικχουμένα του γουναίτσε πφι ήγκιαει κουίζουντε, για το ότσι ου 'γκιαει νιουρίζουντε κιά ήγκιαει αποσούκχουντε τουρ ατςοίποι.
Κάκοιε στιμή εβαλήκαει νάμου κχάρα .
Απέ κατςούκαμε το πόρε τσαι μπαήκαμε τάτσου .
Όπφουρ έμαι μπαήντε ο οράκαμε ούτε ένα Γερμανέ.
Αργούτερα σε νιάκαμε να φύνωει τσαι ήγκιαει τραγουδούντε .
Αφού μπαήκαμε τάτσου, ενεί οι γουναίτσε σκορκίαμε τθου γιούρε σίνοι.
Οι πλέτεροι ήγκιαει έγκουντε από το μιτσή γιοφυράτσι.
Εζού Ζάκα κάτου από το σταθιμό, γιατσί οχώνα όπφουρ έμα τσαι με τςία καμπτζία, ο 'μα δενουμένα να ζάου πρεσσιού μακρία .
Ξενυχκία με τα καμπτζία τάσου σε νία παλιοκαλατζούκα.
Τ'αργά νιάκαμε το κουβάνιου χαμπέρι ότσι σκωτούκαει τουρ ατςοίποι.
Εζού οχώνα όπφουρ έμα ο 'μα μπορούα να ζάου από βραδύς τσαι εζάκα ταν άβα μέρα τα σύνταχα.
Αγάκη του καρδίε νάμου τσαι μπόλικο υγεία θιλενάδε τσαι θίλοι .
Παράστσι τσαι Σάμπα-του Αουνάρη  : Α Τσακωνοπαρέα .
Άρε
Αρέ, αβρυτσή
Αρκά
Άρκανε, Αρκάτε
Αρκαδόλυσσα
Ζέφκι
Ζένου
Αςόνιστε
Αρητέ
Άρε τα μπογαλάτζα ντι τσαι έτζε τα κατςοποΐματα
Να βρέτσει να κιάσει α αβρυτσή (αρέ) γκανία κχιαούα ύο
Έντενη ένι Αρκά
Τσι έσι στέκου άρκανε( αρκάτε) χειμωνιάτσιχα
Έγκεινη το άρτουμα ένι αρκαδόλυσσα
Κόκιασε να αριστίουμε , Ευχαριστού ποίετε ζέφκι
Βρε Χριστσιανέ έτζε κχρίσου έσι ζένου, στσυοβρωμού(έσι βρωμού κούε ψόϊθε)
Το σωμό αςόνιστε νιε παραθέτζερε ;
Ούρα για αρητέ
Καλέ ξημέρουμα .Να έμε προσεχκιτσοί για να απαραμάμε γεροί.
Παράστσι τσαι Σάμπα – του Γενάρη  .
Ηλεχτρικά κουζίνα : του Πάνου Μαρνέρη .
………, Εμέ Νιούντε Τσακώνικα .
Παράστσι —Σάμπα  — του Γενάρη  .
Ηλεχτρικά κουζίνα  :του Πάνου Μαρνέρη .
— Θωμαή εεεε Θωμαή έα να κίουμε ένα καφε, νιε βαλήκα πουρτέσε τσιόα .
Έα να αλήομε κάνα σεκλέκι ..
—Εσούκα Σιούλα Εσούκα το πόρε τα καμάρα να κλείου τσαι Εσούκα —Έα ως πφι να ναϊθεί ο καφέ έσι έχα τράτο .
— Ουου τσι ωραίο το τραπεζομάγκηλε Σιούλα !
Εκιού νι έσι έχα τσεντιστέ … Ουουου τσι ωραίο στσέιδε .
— Ναι βρε Θωμαή,
Τότθε πφι έμα νέα μαθές έδαρη κακότθο ούτε τα κονά ό'νι ορούα να περαήτσου …..
— Τσαι εζού το ιίδε βρε Σιούλα δίχως γυαλία ό'νι πορούα να ποίου τσίπτα …..
—Πότε θα έσι έφκερε να ζάμε για έτανη τα τα κουζίνα
—Έδαρη σε δύου τςεί αμέρε να αηδιάσει τσαι ο Νιχάλη να ζάει νάμου
Με το αυτοκίνητε, κια να τςθάχουμε με του πούε δύου παρλιακά ..
— Όχι δα, θα νάρουμε ταξί , ο θα τραβήντου με το καψο Νιχάλη ογή τσαι οπά ….
—Ένι έχα πετέ το Νιχάλη τσιόα, θα μόλει
Ό 'νι βάρη ίσα ίσα ένι Θέου τσαι ετήνε να ποι τα βόλτα σι
Ντεεε ..
— Να νι ποι ο άντρωπο να ζάτε παρέα ενίου το ξόανε τσι να μι
Σιούρετε κοντά …
—Ο'σι ντρεπουμένα τσι κουβέντε είνι έντεοι ..
— Τουλάϊστον
Να πλερού ότσι δάει ο άντρωπο ……
Καλέ ξημέρουμα αγάκη του καρδίε νιούμου ..
Εμέ Νιούντε Τσακώνικα………….
Παράστσι  τσαι Σάμπα – του Μάτζη .
Κουτέ  από το Βιβλίε «ΚΡΑΥΓΗ».
Λενιώ να έσι κα να έχετε ταν υγεία ντι τσαι να νιλήνερε ΤΣΑΚΩΝΙΚΑ.
Ντ ' έμε Φχαριστούντε πρεσσιού..Εζού τσαι όα α Τσακωνιά
………..Εμέ Νιούντε Τσακώνικα ………….Λενιώ
Παράστσι τσαι Σάμπα – του Μάτζη : Α Τσακωνοπαρέα .
Κουιτέ: από το βιβλίε «ΚΡΑΥΓΗ»
—Φύτσετε εμού, ένι θυνηκχουμένα πφι να μου έκι αού ο ατςέ μι αϊθή, τσαι εσούκα τσαι εζού .Τον αφέγκη μι νι εχάκα ολότελα από τουρ εψιού μι, γκίτσε καφέ ο γκίτσε ο 'νι νιουρίζα.
Ο μιτσούτερε μι αϊθή εζάτσε τθου Παναγή Σαρανταυγά τα τσέα .
Έκι θίλε με τα καμπτζία του Σαρανταυγά, εζάτσε οπά τσαι φύγκαει παρέα .
Εζού με τα Μάτη μι τσαι το μεσαίο αϊθή μι,  χρονού,εζάκαμε μαζί τθο σκολείε.
Ένι θυνηκχουμένα το αφούτςι μι, πφι τάτσου από τα τσέα τού Νιχάλη Χαμακιώτα ο 'κι
Ατθαήχου
Τουρ εψιού σι από τάνου μι δίχως να αλήνει τσίπτα .
Από έτανη τα στιμή τσαι εζού θαμπούμα τσαι νιε χάκα, ο χάρο χουρίε νάμου για πάντα .
Σούκαμε με τα Μάτη μι τθο σκολείε τσαι έμα ορούα του Γερμανοί να χουρίζωει τουρ ατσοίποι από του γουναίτσε .
Μπάκαμε τάσου το σκολείε με του συγγενήδε νάμου .
«Τάχα γιατσί να μου εμαζούκαει ογή;» Έκι ρωτούα ανία ταν άβα φοζατθά…
Ανέ έχουμε ταν υγεία νάμου τσαι να μη ματαζήουμε κάτσι το ιίδε.
………Εμέ Νιούντε Τσακώνικα …………..
Παράστσι τσαι Σάμπα – του Φλεβάρη : Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Εμέ Νιούντε Τσακώνικα ……….Δέσποινα
Παράστσι τσαι Σάμπα – του Φλεβάρη : Α Τσακωνοπαρέα.
Κουιτέ  : Από το Βιβλίε «ΚΡΑΥΓΗ»
Από το Ντίνο μπαλήτσε το καρό σι
Μπαλτό τσαι τα
Τςέρβα σι .
Εζάκαμε τσ'ενεί τσ' αφού τελεύαμε το σκάψιμο , κχατθίκαμε πρώτε το Ντίνο τάσου όγω του ότσι έκι πιο αφρέ από το τσείε μι.
Ένι θυνικχουμένα τότθε πφι επεράτσε α τσυρά Αγλαΐα του Κόντη, α δασκά μι , τσαι με πέτσε .
«Βάσω μι, ο 'με βάντε νι έτρου, τα τσιουφά,νι έσι έχα ανάποδα , ένι πρέπουντα να ξοικάζει το κάστρι.»
Νιε Γιουρήα τσαι νιε βαλήκα όπφου με πέτσε .
«Εμε ψαφούντε τάσου τθα χόβολη τα μνήμη, για δύου σπίθε θύνητση,
Ένα κλώνε από λαλουϊδιστά ριούγανη, για ένα δάκρυ κάτου από τα στενά πάμα τα κοτρώνα, για νία μιτσά φωνά από λυπητερέ τσαι ραγιστέ σήμαντρε».
Ο αντρωπο ένι χάνου όα σι τα αιστήματα τα αντρώκινα τσαι αφού τα μόνα πφι είνι απαραμούντα πλέα
Είνι έταοι τα του ζώου, τότθε τα κατορθούματα σι…(Οι πράξε σι,)
Είνι χειρούτερα
Τσαι από τα
Του ζώου ακόνη.
Θε να
Φυάτθει νάμου ο Θεό να μη
Ματαμόλοει ετστάπα
Τσαιροί….
Α ούρα α κα , να έχουμε ταν υγεία νάμου .
Παράστσι τσαι Σάμπα – του Σερικχή: Α Τσακωνοπαρέα :
Παππού εγγονέ : του Πάνου Μαρνέρη …
—Ορή σιάτη μι να ναθείρε γιατρίνα τσαι τον ιπποκράτειε όρκο πφι θα δείρε να μη νι καταπατήερε ποτές.
— Θα σπουδάσου
Παππού τσαι
Ένι θέα να νιουρίσου γιατροί από όλε το κόσμο…
—Έτρου μπράβο σιάτη μι να ταξιδέψερε σε όλε το κόσμο να έτζερε σε όα τα σεμινάρια τσαι να ναθείρε τρανά τσαι διάσημο ..
—Παππού ο θα νι ποίου για να ναθού διάσημο…
—Αλλά γιατσί θα νι ποίερε σιάτη μι;
— Έντανη α παλιοαρρώστσεια παππού να μου κιάτσε τον ύπρε γιάκεινη εσκωρέτθαει τόσοι αντροίποι .
—Ουουου οπά ταν Αμεριτσή ακόνη είνι πενάκχουντε αβέρτα σιάτη μι.
—Ένι πρέπουντα να νάτσει το σύστημα για τα παγκόσμιε υγεία ..
—Για άλε μι για άλε μι σιάτη μι
Ετσιτάπα κουβέντε ένι Θέου να νίνου .
—Ορή παππού ο ( ΠΟΥ )ένι πρέπουντα να ένι από γιατροί
Τσαι κάθε κράτη να έχει τουρ αντιπροσώποι σι .
—Καλέ μ'ένι νιούμενε αλλά ποίε θα σι πλερούτσει έντεοι όλοι σιάτη μι;
— Γκανένα παππού .
— Κια θα ερέσερε ετσιτάπα Άγιοι αντροίποι σιάτη μι;
Όρεγη όκια τσαι να ζάρε είνι στέκουντε με τα χέρα ανοιτθά —
— Θα ανταμούκχουει νια βοά το μήνα για τςεί τέσσερι ναμέρε τσαι ένταει τα έξοδα θα πλερούκχουντε από όα τα κράτη το κάθε κράτη για τον αντιπρόσωπο σι …
— Τσαι έγκεινη ένι σούντα όρκο μι ;
— Σούντα τσαι παρασούντα ένι ….
Όχι όπλα για να σκωτούνει ο ένα τον άλλε
Αλλά να οράμε πφου θα βοηθήνουμε ο ένα τον άλλε ..
Παράστσι τσαι Σάμπα – του Νοέμπρη : Παππού εγγονέ : του Πάνου Μαρνέρη.
Παράστσι τσαι Σάμπα –του Νοέμπρη : Α Τσακωνοπαρέα.
Παππού εγγονέ : του Πάνου Μαρνέρη.
—Να ντ'αλήου κάτσι σιάτη μι ;
—Να μ'αλήερε παππού .
— Ορή να ντ'αλήου τα καθαρά αλήιθα ένι χαιρούμενε για σ'ετίου.
— Παππού μι,
Έσι κα ;
— Γιατσί σιάτη μι ;
Νία χαρά ένι ,μετς'ήκα τσαι τα πίεση νία χαρά ένι.
— Όχι για τσίπτα άλλιου, αλλά άβα μ' έσ'αού ταν ατσιπέρη .
— Αααα για ξοίκα να 'ράρε , ταν ατσιπέρη έκι ταν ατσιπέρη..
— Παππού ;
— Τσι έν'ι καμπτζί μι .
— Άμα ο 'νι συμφέρουντα ντι έσι ποίου τα πάπια: Πόσα έσι ξέρου!!!
—Τσι ένι ξέρου;Ααα
Ο 'με κά, μπίτι κα..
Από ετίου άγκα τσαι εζού, ένι έχα καλέ διάσκαλε..
— Ο 'σι χαιρουμένα για 'γκεινη σιάτη μι ;
—Αλοίμονε, πφου ό 'νι χαιρουμένα ;
Αλλά για άλε μι γιατσι έσι χαρετέ;
— Να καμπτζί ενάτθερε γουναίκα τσιόατες, έσι είχα τσαι καλέ μαλέ,
Τσαι από 'γή τσαι πέρε θα μπάνερε διτσοί ντι αποφάσε, εκιού θα ζαλέτσερε τα πορία
Ντι..
Μόνιου να μη νάρωει οι εμαλοί ντι αέρα..
—Ο θα νάρωει αέρα παππού μι, ίσια ίσια εκιού τσαι οι γονείε μι θα έτθε πάντα δίπα μι .
—Ναι σιάτη μι εζού θα ένι δίπα ντι τσαι θα ντι
Ντίνου παλάνια τουρ επιτυχίλε ντι τσαι θα απρούκχου τα χέρα μι να ντι βοηθήνου τσαι να ντι δίνου κουράγιο τθα σκοντάματα ντι .
— Ααα …..Φχαζιστούα παππουλάκο
Μι ….
…Καλε ξημέρουμα πάντα με υγεία, καλέ νάχουμε όλοι νάμου.
………,..Εμέ Νιούντε Τσακώνικα ……..
Παράστσι τσαι Σάμπα – του Απρίλη : Α Τσακωνοπαρέα
Για του νέοι  : του Πάνου Μαρνέρη…
Αψεά
Βάμα
Βάνε, βανατσία, βανί
Βαΐζι
Βατσιούλι
Βαγιόλι
Έντανη α τσέα ένι τςίπατε ,πρεσιού αψεά
Ο 'σι αούα μι τσι βάμα εμποίτσε α έρμο Νικοού για το χαμό τα πεθερά σι ;
Το βάνε θα νι θύουμε τ' Αμπρία, τα βανατσία θα νι κχοντούμε, τσαι το βανί να ατςαιρένει τσαι θα 'ράμε…..
Έτενη ο ξένε επέτσε ένα τραγούϊδι!Εκι έχου ένα βαΐζι τσι να ντ'αλήου!
Αμ ο 'τθε έχουντε πετέ το ύο βατσιούλι γιάκεινη νι έτθε τσυχήντε.
Ορή να βάλερε τα κχριστά τσαι σιδερουτά βαγιόλια τθο τραπέζι μη ναθούμε σεργούνι νιάτσερε !!!
Με το καλέ να ξημερουθούμε ..
Παράστσι τσαι Σάμπα –του Αγούστου …
Κχαρόαβρε  : του Πάνου Μαρνέρη …
Εκιού τσι έσι αντεχούμενε, να μόλει γκανιά μπόρα;
Ταράτσου
Λίγο Χριστσιανέ εδάτσε όα α χώρα…
Κουβάνα χαμπέρια σούκαει,κχάρα οι Σίνοι κιάκαει
Οι πλεύρε τσαι οι λότζοι σου, κόςαλε όα νάτθαει.
Τσαι ο άντρωπο ανήμπορε, πουρτέσε το Θερίε
Τθαείε του χέρε αψεά, παντέχου ένι… Ποίε;
Τθο Διάστημα βρέ άντρωπο , καταφύγια
Σιάερε
Σε πύραυλοι εμπάτσερε τσαι το φεγγάρι εζάτσερε.
Φευρέσε μποίτσερε πρεσοί, εσιάερε μπόμπε ατομιτσοί
Έγκεινη ο 'κι σούντα ντι,… Εσιάερε τσαι πυρινιτσοί
Όκια εσ' Θέου να σ'απολύνερε, με ένα τάραμα πφι θα ποίνερε
Τα συντέλεια να φερίτσερε, μ' ένα κουγκί πφι θα πατήνερε.
Μα έδαρη ένι δέσα α φωλήα ντι… Κιά είνι τα εργαλεία ντι;
Τσίπτα ο σι έχου ερεστέ, βρε άντρωπο καταρατέ
Για τα συντέλεια μοναχά, βρε φαταούλα τσερατά
Τσ'εφταίαει τα Δεντρικά;
Τα όμορφα τα ζωντανά;
Να τθάρε τσαι να φύτσερε τάνου απ' το πλανήτα,
Χαραμοφάη, άχριστε, λεχρίτα τσαι κοπρίτα.
Άφε τα φύση ήσυχο, του λότζοι να λογγούνει
Να ερέσει ταν υγεία σι , οι πληγάε σι να βούνει.
Με το καλέ να ξημερουθούμε, με υγεία και χουρίς τουρ ικχάρε..
Παράστσι τσαι Σάμπα –του Μάτζη: Α Τσακωνοπαρέα
Κορωναϊο α
: Του Πάνου Μαρνέρη
Κάκια θίλοι έμα ζατέ μουτσούνα ο' μα έχου φορεστέ
Όλοι οι άλλοι ίγκιαει φορούντε τσαι όπφου μι ήγκιαει θωρούντε
Αγριευτά πρεσσιού ξοικάνι, με τουρ εψιού άκια να μι φάνι…
Πάσιου τότθε εφοζάμα τσαί μπουχό θίλοι ενάμα .
Χεραψίλε να μη δίτε, με τουρ αγκώνε αφρά ντουθείτθε
Έτρου
Να χαιρεκιστείτθε τσαι απέ ξεκουγκιστείτε
Σε μπουζιούλι να γκριουφείτε
Το φέσιμπούκι όλοι να
Ζάτε, τας'τθο ιντερνέτι να μπάτε
Νέα για το κορωναϊό να νιάτε ,να μάθετε τσαί
Να οράτε.
Ένα ακόνη τελευταίο, όλοι θα περάμε Κτέο
Κίσου να κυκλοφορέμε,σίγουροι όλοι να έμε
Ότσι ΕΜΕ όλοι καθαροί, από κορώνε τσαι ιοί
Ε ι
Ζευγάρια άμα οραθήτθε οράτε μπάτσε θιληθήτθε ;
Τθουρ εψιού να ξοικαστήτε τσαί απέ δρόνια να κχριστήτε
Να μοσκοσαπουνηστήτθε τσαί κορκαΐδι να ναθήτε .
Εμπαλήτσε τσαι φιρμάνι, το υπουργείε μάνι μάνι
Τα συνέδρια
Μη ναθούνι, τα αδέσποτα όα να μαζουτθούνι
Τσαι σε μάντρε να κλειστούνι, οι κατσιούλε τσαι οι κούνοι
……..Καλε ξημέρουμα …..
Παράστσι τσαι Σάμπα – του Γενάρη  : Α Τσακωνποπαρέα
Παππού εγγονε   : του Πάνου Μαρνέρη ..
— Παππού μι άλε μι πφουρ επεραήερε του γιορτέ ;
— Πφου να περαήτσου σιάτη, μι όπφουρ όλε ο κόσμο, κλειστέ τάσου άμα έσι ο 'σι μπορού να χαρείρε ..
— Έα βρε παππού άφε τα παράπονα …
— Ου 'νι παράπονα σιάτη μι ..
Με ρωτήτσερε τσαι ντ'απογήμα ..
Α τσερά Αλήιθα ένι …
— Ενίου σα παράπονα μ'ενιάτθαει ..
— Σιάτη μι φχαριστού ντι πάσιου για το δώρε ντι, ταν εφτσή μι νάχερε ότσι κιάνερε του χέρε ντι μάαμα να γίνεται .
— Να έσι κα παππού μι , τσαι εζου ντ' ένι φχαζιστούα για το δώρε πφι με μποίτσερε .
— Καμπτζί μι σάτση ένι για σετίου νία δύσκολε χρονία , τσαι με τα σκολεία κλειστά ένι ακόνη πιο δύσκολε.
— Ναι παππού μι αλλά ο 'νι πορούα να ποίου κάτσι για έγκεινη ..
Έτρου όπφουρ εκάναει τα πράματα ο Θεό να βάλει τα χέρα σι .
—Να καμπτζί μι το πρώτε όγο νι ένι έχουντα το σταμάκισμα σε έντανη ταν αρρώστσια ..
— Ναι, ανέ με το καλέ τελειούει έγκεινη όλιου να ησυχάσωει
Όλοι οι λαοί τσαι απέ έμε ορούντε, ότσι τσαι να ποίουμε τσαι ότσι τσαι να αλήουμε , τσίπτα ό 'νι γινούμενε .
— Δίτσηε έσι έχα καρδία μι, ένι πρέπουντα να ποί το κύκλε σι να ερεστούνει τσαι τα φάρμακα , α αρχά ενάτθε με τα μπόλια τσαι όα νία χαρά θα ζάνει
— Αμήν παππού μι …
Ο ήλιε ό 'νι λαμπερέ μαειδέ ο Ορίζοντα έν' καθαρέ
Α Θάασσα φουρτουνιαστά, α φύση όα
Αρρωστητά
Καλε ξημέρουμα θιλενάδε τσαι θίλοι υγεία τάνου από όα ..
Παράστσι τσαι Σάμπα – του Οχτώμπρη : Α Τσακωνοπαρέα .
Ερήνη τσαι Λένα
—Ερήνη κια έσι..
— Ο 'σι αούα μι κοροϊδέγκα μ'έσι;
—Γιατσι να ντι κοροϊδέψου;
—Ο 'νι απουρτέσε ντι, τσι μ'έσι ρωτούα κιά ένι;
Έτρου να ερικχούμαει σε κουβέντα ;
—Πφουρ έσι, έμα
Θέα να ντι ρωτήου , αλλά κιά αφήνα έσι τσίπτα να τσιτάτσει χάμου ;
—Πφουρ έσα θέα να νι κατάβου να νυρίσου τα νύχια μι ;Κα ένι τσι να έχου;
— Καλέ ο κειράε ντι το μπόλι ;
— Ούτε πφι νιε μποίκα ακόνη..
— Ουουου τσι έσι στέκα βρέ χάιντε να προφτάσερε…..
— Γιατσι, τσι έσι φοζουμένα,να μπάτσε σουστούνει;
—Να σουστούνει;
Όχι δα, ο 'νι κιστία νι…
— Τότθε;
—Ορή να ξενιάσερε κακότθο..
—Εκιού ξενιάερε
Έδαρη ;
—Γιάκεινη ο με ποίντε νι ;
—Κια να ξέρου εζού εκιού νιε μποίτσερε… Αλλά ο 'σι αούα μι ετίου ντε κειράε .
— Βρε το σκούφο μ'άε..
Τςεμάγρε, κομάρε, ατθαεία τσαι δέκατα, άφε πφι όνι ουζίζα τα χέρα μι .
— Τσαι έσι θέα να ζάου να νι ποίου εζού;
Ο Θύκαει….
— Ότσι τσαι να ένι, ένι καλύτερα από το να σκωρεθείρε..
— Βρε κάτσει τα γρούσσα ντι παλιογρουσούζικο…
..Καλε ξημέρουμα θιλενάδε τσαι θίλοι, να κχοντουθούμε γεροί …
Το μπόλι ενεί να ποίουμε, τα πλεμονάρα κίσου να νι αφήουμε
Παράστσι τσαι Σάμπα – του Σερικχή : Καλάβρυτα : από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Όμορφο Λενάτσι .
Ντ'έμε Φχαριστούντε πρεσσιού σιάτη μι .
Εμέ Νιούντε Τσακώνικα …….Ελένη
Παράστσι τσαι Σάμπα – του Σερικχή : Α Τσακωνοπαρέα .
Διαστευή τσαι γραφτέ τθα Τσακώνικα από τον Πάνο Μαρνέρη…
Α Άννα Χατζή ενάτθε το  τθαν Ύδρα από το Θόδερε Χαρμαντά τσαι
Ταν Μπήλιω Κουλούρα .
Έχα έκι δύου αϊθήνε το Γιώργο τσαι το Νιχάλη .
Το  Στεφανούτθε το Γιώργο Χατζή , δάσκαλε, τσαι αποχκήαει δύου καμπτζία το Παναγιώτη τσαι το Θόδερε .
Το  ο Γιώργο Χατζή από ταν Ελασσόνα πφι έκι διοριστέ, άτζε μετάθεση για τσαι εζάτσε με ταν οικογένεια σι τθα Καλάβρυτα .
Ύστερα από πέντε χρόνου το
Εφονέφτε από του Γερμανοί .
Από ταν αμέρα έτανη α Αννιώ έκι τσαι Μάτη τσαί αφέγκη .
Τραβήε πρεσσά για να ζεί τα καμπτζία σι..
Εχάτσε τσαι ένα καμπτζί τουρ αμέρε έτεοι τα συντέλεια .
Επεραήε σκληρά τσαι
Ατσά φτώχεια από τσι
Εχάτθε ο άντρωπο σι
Εστάτθε όμως τθο μπόι σι, αν τσαι πρεσσιού νέα, τσαι εκιμήτσε έτρου τον νιαυτέ σι , τα καμπτζία σι τσαι τον αδικοχατέ άτσωπό σι .
Σκωρέτθε το ……Έκι τίμιε,περήφανε, ηθικά,τσαι καλλιεργητά γουναίκα .
Έκι αγαπούα τον άτσωπό σι ως τα τελευταία σι .
Ανέ έχουμε ταν υγεία νάμου τσαι αγάκη γιά τον δίπα νάμου .
Παράστσι τσαι Σάμπα –του Σετθέμπρη: Α Τσακωνοπαρέα
Γαστένιτσα Σετθέμπρη : του Πάνου Μαρνέρη.
Πάσα βοά πφι ένι παρίου τα Γαστένιτσα ένι χαιρούμενε ..
Αν τσαι α σαμερινά ναμέρα ένι μπετθέ με σύγνεφα τσαι λίγο χλιβερά εζου ένι χαρετέ .
Νι ένι αγαπού εγκεινη το χωριουδάτσι τα Τσακωνιά.
Νι ένι αγαπού για τα φυσικά σι ομορθία ,έατα, Καρυέ, τσερασίε, Γαστενίε αλλά τσαι για τα πάστρα σι.Ένι πεντακάθαρε από άκρα
Σ'άκρα, Ως τσαι οι κάδοι σου είνι βαφτεί τσαι ζωγραφιστοί .
Οι τσέλε όλοι με ταν παραδοσιακά πάκα του στεπέ σου,με τα πανέμορφα σου ξουστάγια, τσαι όλοι φρεσκοπετσιλιστοί .
Οι πορίλε σου, τα σοκάτζα,πακοστρουτά σαρουτά τσαι παστρικά.
Οι τσέλε όλοι στολιστοί με ωραία τσαι πανέμορφα λαλούιδα .
Ολσιου για τουρ αντροίποι σι τσι να αλήου .
Ο ένα πιο καόκαρδε από τον άλλε αλέστα να ντι υποδετθούνει τσαι να ντι καοσωρήσωει .
Έντεοι
Του χρόνου πφι ένι έγκου τσαι παρίου τα Γαστένιτσα ενιουρήα το καλέ μι θίλε το Σωκήρη το Στενιώτα .
Με το Σωκήρη έμε έχουντε πρεσσά τσοινά .
Ένα από ένταει ένι α αγάκη για τα γρούσσα νάμου .
Όποτε έμε ερικχουμένει ΕΜΕ συζητούντε για ούρε .
Θέμα νάμου πάντα α γρούσσα .
Να έσι κα θίλε μι τσαι ντ'ένι φχαριστού για τα θιλία ντι τσαι τα φιλοξενία ντι ..
Ο θεό να ντ'έχει κά
Από τα Γαστένιτσα καλε ξημέρουμα θιλενάδε τσαι θίλοι με υγεία .
Παράστσι τσαι Σάμπα – του Νοέμπρη .Κουιτέ  από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα απο τον Πάνο Μαρνέρη
Α όμορφο Σίσσυ Ζαρόκωστα ένι έχα τον όγο .
Καμαρούετε τα όμορφα ΤΣΑΚΩΝΙΚΑ .
Ένι α πρώτε βοά πφι ένι ποία βίντεο .
Καμπτζί μι μπράβο .
Ένι κιστίου τσαι εμού θα ποίετε το χρίε νιούμου…Τσαι θα παινέψετε τα προσπάιθα
Του καμπτζίου.
…………Εμέ Νιούντε Τσακώνικα ………….Σίσσυ Ζαρόκωστα.
Παράστσι τσαι Σάμμπα – του Νοέμπρη:ΑΤσακωνοπαρέα .
Κουιτέ:απο το βιβλίε «ΚΡΑΥΓΗ»
Διαστευή τσαι γραφτέ τθα Τσακώνικα από τον Πανο Μαρνέρη.
Α Μαρία Τσαπάρα ενάτθε το  τθαν τάνου Κλειτορία( Καρνέσι)
Από τον Παναγιώτη Αντριανόπουλε, έμπορα τσαι τα Κατερίνα Ρέλου.
Έκι έχα ένα αϊθή γιατρέ το Γιώργο τσαι δύου αϊθέ, τα Σοϊθία τσαι ταν Παναγιώτα.
Το  σρεφανούτθε το Χρήστο Τσαπάρα .
Βοηθήτσε πρεσσιού τουρ αντροίποι σι .
Τασ'το στήθη α συμφορά, σαν το τσύμα έν'πολυμπρίζα
Σιούρα ένι το βαριού μι βήμα σ'ένα μνήμα …
Τα Δέφτερα εντούτσε α κχαμπάνα .
Μαζούμαει όλοι κάτου τθο σκολείε , χουριςτά οι γουναίτσε με
Τα καμπτζία, από τουρ ατσοίποι.
Έμαει απότσου από το σκολείε σαν εκάνε α Γλυτσερία τσαι επέτσε νάμου.
«Ο ήλιε τα Μιτσά Ασία.
Ατσέ κακό θα 'ρέσει νάμου σάμερε .
Τσαι ενάτθε έκεινη πφι ενάτθε .
Τθα δύου
Χουρίσματα έμαει τα γουναικοκάμπτζιουα τσαι τθο τρίτε οι ατσοίποι.
Αγάκη τθου καρδίε νάμου .
Α ούρα α κα θιλενάδε τσαι θίλοι με υγεία .
Παράστσι τσαι Σάμπα – του Γενάρη :Α Τσακωνοπαρέα
Για του νέοι : του Πάνου Μαρνέρη .
Τσιουνέρ έσι ;
Πφούρ είνει αούντε τον αφέγκη ντι ;
Πφουρ είνι αούντε τα Μάτη ντι ;
Έσι (έχου—έχα—έχουντα)παππού τσαι μαμού;
Σάμερε εζάκα
Ταχία θα ζάου
Ταν ασικρία
Ταν ασικρία θα ζάου
Ταν παρασικρία
Τα παρασικρία θα ζάρε;
Επφέρη
Επφέρη εζάκα
Ταν ατσιπέρη
Ταν ατσιπέρη ο 'Ζάκα
Τα προτσιπέρη
Τα προτσιπέρη εζάκαμε
Μην αλικογκίχερε έα να έγκουμε.
Παράστσι τσαι Σάμπα  — του Φλεβάρη
Για του νέοι   : του Πάνου Μαρνέρη .
Ο βού
Ένι βου
Βαθιμό
Βαλητέ
Βανατσία
Βάνε
Βανί
Ο βου ελιούτθε τςάχε κιάσε νι
Ο βου ένι αναχαράσου
Εχωλιάκα με ένταει όα πφι με πέτσερε τσαι ένι βου αβέρτα
Ο άραχλε ο Νικόα έκι βου σα μιτσή καμπτζί
Ορή το σιατέρη επεράτσε τα τάξη με βαθιμό το άριστα
Τα γυαλία ντι σε ένι έχα βαλητέ τάνου το τραπεζάτσι
Έντανη ένι ενού χρονού βανατσία
Έντενη το βάνε θα νι κχοντού για σπορίτα
Όρα να μπάτσε τσαι νι θύρε έγκεινη το βανί
Καλε ξημέρουμα τθα Τσακωνιά τσαι σε όλε το κόσμο
Παράστσι τσαι Σάμπα –του Απρίλη .
Μαντρί του χρήστου Κορόγου  ( Μίγκα): του Πάνου Μαρνέρη .
Όα ένταοι τα χάματα κάποτε ήγκιαει γιομάτα ζωή.
Καμπτζιοβόλια να δρανήντωει μαζί με τα ριουφάλια κάτου από τουρ αλιοχράε ανέμελα ..
Παράστσι τσαι Σάμπα – του Απρίλη : Α Τσακωνοπαρέα.
Το μαντρί του Χρήστου Κορόγου(Μίγκα): του Πάνου Μαρνέρη .
Ούτε τσαι σ'έγκεινη το μαντρί ένι θυνηκχούμενε ποτέ αντροίποι νι κατούνα .
Ο Χρήστο Ο Κορόγο ( Μίγκα) έκι έχου τσα άλλιου μαντρί τθα Παλιόχωρα.
Όρπα έκι έχου το νοικοτσιουρίε σι.
Έκι έχου ατσά οικογένεια εφτά καμπτζία .
Έξε υζοί , το Νικόα,το Ντίνο, το Λία, τον
Αριστείδη, το Μίμη, το Γιώργο τσαι νία σιάτη ταν Ερήνη .
Προφανώς έκι τσαι έγκεινη δικό σι μαντρί .
Έκι καλέ νοικοτσιούρη .
Έκι έχου προύατα σαν εζού νιε θυνήμα .
Έκι τσαι καλέ τεχνίτα τθα ζιπούνια .
Ένι τσαι έγκεινη το μαντρί τσαι καλιούτσι απαραματά έρμα ογή τσαι πάρα πρεσσοί χρόνου.
Ου νι παραπονεγγούμενα απλά είνι ερικχούμενα,έστω τσαι σαν βρονταήματα, για να θυνήντωει νάμου ότσι τσαι ένταοι κάποτες κακοιτσήτθαει τσαι ήγκιαει κομμάκι σε νία παλιά τσαι αλαργευτά εποχά
… Είνι τσαι ένταοι έχουντα του διτσοί σου ιστορίλε, τα δικά σου μυστικά , του διτσοί σου νοικοτσιούρηδε, πφι εφύγκαει τσαι ενάτθαει ένα αλαργηνέ επφέρη…..
Τσαι ένα λησμονετέ πέρσι ….
Παράστσι τσαι Σάμπα – του Απρίλη: Κουιτέ  απο το βιβλίε «ΚΡΑΥΓΗ»Διαστσευή τσαι Γραφτέ τθα ΤΣΑΚΩΝΙΚΑ από τονΠάνο  Μαρνέρη .
Να τσαί
Το δέφκιεριου συνεχόμενε βιντεάτσι από ταν όμορφο Τσακωνοπούλα , Δέσποινα .
Φχαριστούντε….
……………..Εμέ Νιούντε Τσακώνικα …………Δέσποινα .
Παραπστσι τσαι Σάμπα – του Απρίλη : ΑΤσακωνοπαρέα .
Κουιτέ  :από το Βιβλίε «ΚΡΑΥΓΗ»
Διαστσευή τσαι γραφτέ τθα Τσακώνικα από τον Πάνο Μαρνέρη ….
Οπά να μου ήγκιαε χουρίζουντε: τουρ ατςοίποι τθα ίσια τσαι του γουναίτσε τθα σοβά.
Βάμα τσαι νοιρόγι..
Ο προφτάκαμε ν'αλήουμε κουβέντα ο ένα τθον άλλε .
Ένι θυμουμένα πφι εκάνε ο αϊθή μι ο Βασίλη τθο παναϊθούρι, νι ήγκιαει έχουντε παρτέ τθα τράπεζα.
Ξοικάε νάμου με ογροι εψιλοί από τα δάκρυα.
— Βασίλη μι, ρωτήτσε νι α μάτη μι,θέου έσι κάτσι;
— Φαρμάτσι μά, φαρμάτσι, νι απογήτθε…
Νιε τραβήαει οι Γερμανοί,φύτζε τσαι ο πέτσε τσίπτα άλλιου.
Κάκοιε στιμή ενιάτθε ατςέ θράβαλε.
Ένα καμπτζιούλι μπαήτσε τθο πετούλι τθο παναϊθούρι τσαι ξοικάε το κίσου μέρη ταρ αυλή.
Οράτσε να μπάνουει από το κίσου πόρε τουρ ατσίποι .
Απολπίσμαει τσαι αρχινήαμε το νοιρόγι .
Ενιάκαμε το τρένο να σφυρίντει τς'επέκαμε ότσι άκια να άρουει τουρ ατσοίποι αιχμάλωτοι .
Σε λιγάτσι οράκαμε του τσέλε αμπρουτοί.
Κουβανίε ο τόπο από του καπινοί.
Έμαει νίντε φωνέ : Μπαήετε τάτσου θα δάτε ζωνντανοί .
Ανταριάσμαει.
Ήγκιαει ανοίντουντε
Τα παναϊθούρια τσαι ήγκιαει ασπηδούντε τάτσου, γουναίτσε τσαί καμπτζία .
Οράκαμε το πόρε ανοιτθέ .
Από τα τιψίματα ο 'κι δενατέ να μπαήουμε τάτσου ογλήγορα.
Έμα ίκχα ταν αγκαλία μι το μιτσή μι
Σιατέρι .
— Μπαήτε εμού τσαι σούκα τσαι εζού επέκα τθα Μάτη μι ..
Θιλενάδε τσαι θίλοι , το τσαιρέ του πολέμου ό άντρωπο ό 'νι άντρωπο
Μαειδέ τσαι ζώο ένι γινούμενε χτήνος…..
………………..Εμέ Νιούντε Τσακώνικα …………
Παράστσι τσαι Σάμπα – του Νοέμπρη  : Ηλεχτρικά κουζίνα  : του Πάνου Μαρνέρη
Παράστσι τσαι Σάμπα — του Νοέμπρη  : Α Τσακωνοπαρέα .
Ηλεχτρικά κουζίνα   : του Πάνου Μαρνέρη …
—Για να ράμε τσι καφέ θα φτάει
— Νιε βαλήκα το αργό Σιούλα να αργοφταϊθεί …
— Βρε Θωμαή ένι έχουντα αργό τσαι ογλήγορε ;
— Ναι ναι να όρεγη έγκεινη το κουγκί ένι
Τσαι ένι έχουντα νούμερα , όσιου πιο ατςέ το νούμερε τόσιου πιο πρεσσά κχάρα ένι πάντα ..
— Μμμμ σε καλέ ντι Θωμαή εκιού έσι νατά αηδόνι….
— Ο 'νι
Τσίπτα βρε γειτόνισα , να κάτσα τσαι θα 'ράρε ..
— Ορή καμπτζία ο καφέ αρχινήε να γιουρίζει ουουουου , τσι άλλιου είνι έχουντα να οράνει τα ψίλια νάμου ..
—Κάτσα κάτσα να κίερε το καφούτσο ντι να μ'αλήερε άμα τσαι νι επετυχήκα ..
—Αααχ να τσεροκατσάου
Βρε Θωμαή , πφου θα τθάου ένι τςίντα, έντεοι οι ακλεριαστοί γούνοι, ου 'νι σταφνίζουντε πλέα..
— Να φέρου τσαι γκάνα παξημαϊδούλι τσαι γκάνα κουλουράτσι να βουκχιάσουμε τάσου το καφέ..
—Ο 'νι ανάτζη Χριστσιανά μι κάτσα χάμου να ψευτογίουμε τσαι λιγάτσι … Μ'έσι καομαθένα .
— Σιγά το πράμα βρε Σιούλα έσι παρία τα τσέα μι νία βοά το κάθε τόσιου να μη ντι θιλέψου ένα κουλουράτσι ;
—Γειά του χέρε ντι βρε Θωμαή ο καφέ ντι τσι ηλεχτρικά κουζίνα τσι χόβολη ένι το ιίδε καλέ ένι αξίζου ….
Κα συνταχινα μετο καλε να ξημερουθούμε
Παράστσι τσαι Σάμπα – του Αωνάρη  :Νιτσηταρά : τουΣωκήρη Λυσσίκατου .Διαστσευή τσαι γραφτέ τα Τσακώνικα από το Πάνο Μαρνέρη
Παράστσι τσαι Σάμπα – του Αωνάρη :Α Τσακωνοπαρέα
Νιτσηταρά  : του Σωκήρη Λυσίκατου .
Διαστσευή τσαι γραφτέ τα ΤΣΑΚΩΝΙΚΑ από τον Πάνο Μαρνέρη .
Οράτσε τσαι αποράτσε ο Ξένε τσαι τθο φευγιό σι αφήτσε να τσιτάτσει από του χέρε σι
Ένα πουγκάλι με λίρε για να μη σι δει του χέρε σι τσαι νι ντροκιάσει ..
Ο Νιτσηταρά νιάτσε το αρβάλισμα από του λίρε, κιάτσε το πουγκάλι
Του χέρε σι τσαι φωνιάε.
Γύρε κίσου άντρωπο του Θεού..
Κάτσι
Τσιτάε από του χερε ντι, άρε νι μη νι ερέσει γκανένα τσαι νι χάρε ..
Έμε στέκουντε προσοχή πουρτέσε από το άγαλμα σι ούγειε ένι ερικχούμενε τθαν αυλή του Γεροκομείου τθο Περαία δίπα από τον Άγιε πφι έκι διακονέγκου.
Μπράβο τθα Μητρόπολη του Περαία τσαι τθον Εφοπλιστή Βατζέλη Μαρινάκη .
Τα μέν Μητρόπολη για το χώρε πφι ορθιάστε το άγαλμα, το δε Μαρινάκη διότσι επλερούτσε όα τα έξοδα .
Τάχατες α πολικεία κχαράε ποτέ συγνώνη από τον ήρωα Νιτσηταρά ;
Ποτέ ο 'νι αργά ..
Το Πατριαρχείε ταρ Αλεξάντρεια κχαράε συγγνώνη από τον Άγιε Νεκτάριε  χρόνου από τσι εσκωρέτθε ..
Καλέ ένι το λοιπόνου να μνημονέγκουμε έντεοι τουρ αδιτσίλε όπφου του Νιτσηταρά..
Κατά πρώκιου γιατσί ενι νιούμενε σαν ένα ατσέ συγγνώνη τσαι κατά δέφκιεριου να μαθαίνουει οι νεούτεροι τσαι να μην ποίνωει τα ιίδα λάϊθη , ούγεια είνι έργα τα δολερά διχόνοια.
ΑΙΩΝΙΑ ΝΤΙ Α ΜΝΗΜΗ δοξαστέ στρατηγό ΝΙΤΣΗΤΑΡΑ……
Ασέβεια ντε δενάνει οι τότθε πολικιτσοί νάνοι
Ντε γυμνούκαει ντε ντούκαει τσαι στσεδόν ντ'στραβούκαει.
Α διχόνοια γκρίνια ενέτζε, α Ελλάδα ποτέ ο κατανέτζε
Απ' τα κατάρα να ελευτερουιθεί, σπουδαία κίσου να ναϊθεί
Καλέ ξημέρουμα θιλενάδε τσαι θίλοι με αγάκη τσαι ομόνοια .
Σάμερε έν'τςεί τ'Απρίλη Να ανάψουμε καγκήλι
Όλοι να ποίουμε τάμα Α Έωνη να ποί το Θάμα …..
Ο ιό για να χαϊθεί , το πλανήτα ήσυχο ν'αφεί
……………..Εμέ Νιούντε Τσακώνικα ………
ΠΑΡΑΣΤΣΙ ΤΣΑΙ ΣΑΜΠΑ – του Απρίλη  .
Ποίμα Κορωνοϊό β: του Πάνου Μαρνέρη …..
Ποίερ έν'
Δίου σημασία για το γέρου τσαι τα γρία
Άμα φύτσωει οι γεράδε
Θα γλυτούνι τσαι παράδε
Του συντάξε θα γλυτούνι , τσαι άλλοι θα σι καρπουθούνι
Ακομπέτι βρε καμπτζία ,να αφήουμε τ'αστεία
Όλοι να συμορφουθούμε τσαι να συλλογιστούμε
Ότσι τθα παλιοζωή
Τάνου σ'έντανη τα γή
Νια κατσία έν'αραμούα, α παλιά γενιά έκι αούα …
Να ποίνουμε όλοι το καλέ , θίλοι όλε το τσαιρέ
Τσι να μου μεούμενε γκανένα ο δοτσικχούμενε
Να έμε όλοι μονοιαστοί τσαι πρεσιού αγακητοί
Μιτσά πρεσιού ένι α ζήση, έτρου ένι σιαχτά α φύση
Όκια τσαι να σκαπεκίσουμε , το φεγγάρι τσαι αν τςαχίτσουμε
Να ποίουμε κάτσι ο θα μπορέμε ,αφού τόσιου αδένανοι έμε.
Θιλενάδε τσαι θίλοι .
ΕΜΕ ΑΡΑΜΟΥΝΤΕ ΤΟΥ ΤΣΕΛΕ ΝΑΜΟΥ …….
Παράστσι τσαι Σάμπα – του Αωνάρη
Αίσωπο  : Διαστσευή από τον Πάνο Μαρνέρη
Νία χεούνα έκι περικαούα τον αητέ να νι μάθει να πετήνει τσαι ετήνα.
Έτενη όμως , ο αητέ , νι έκι αποτρέγκου.
Αού νι έκι, ότσι έκι ενάγκια τθα φύση να ναϊθει ετσιτάκιου πράμα .
Ετήνα όμως, α χεούνα, ο 'κι βάνα νι κάτου τσαι νι έκι θερμοπερικαούα.
Ο αητέ το λοιπόν οράτσε τσαι αποράτσε εκιάτσε τα χεούνα με τα νύχια σι τσαι πετατσήε.
Ετθάτσε τθα μεσούρανα τσαι από οπά
Νι αφήτσε να πετάει .
Α χεούνα όμως ο 'κι πορούα να πετάει τσαι αφού εκχράε τάνου τθου βράχου ενάτθε κοματσιούλια .
Ο μύθο επνι Θέου να αλεί ό,τσι : Όσοι παρανιάκαει τουρ οργήνειε από του φρόνιμοι τσαι γνωσκιτσοί, νιε πλερούκαει πρεσιού ακριβά τσαι κάτσι βολαί με ταν ιίδε σου τα ζωή .
Καλε ξημέρουμα Τσακωνιά τσαι εκιού κόσμο τσαι ντουνιά
Παράστσι τσαι Σάμπα – του Δετσέμπρη .
Κουιτέ απο το βιβλίε Κραυγή : Διαστσευή τσαι γραφτέ τθα Τσακώνικα από τον Πάνο Μαρνέρη
Παράστσι τσαι Σάμπα – τουνΔετσέμπρη ο: Α Τσακωνοπαρέα .
Κουιτέ: από το βιβλίε….
ΚΡΑΥΓΗ……..
Διαστσευή τσαι γραφτέ τθαΤσακώνικα από τον Πάνο Μαρνέρη .
Προχωρέκαμε αγκαζέ .
Παρακάτου αφήκα τα καμπτζία μι τσαι εζάκα τα τσέα μι .
Νι ερέκα αμπρουτά .
Χατοί νία ζωά κόποι.
Όπφουρ έμα παλαίγκα να πφουντέτσου ταν ικχάρα για να μην κιάσει τσαι α τσέα ταρ ανηψιά μι ΑφροδίτηΚαράγιωργα, το καμπτζί του Γυμνασιάρχα εσούτσε λαχανιαστέ τσαι με πέτσε.— Τσυρά Ελένη εκιού έσι παλαίγκα να πφουντέτσερε ταν ικχάρα τσαι απατζά τθου Καπή, όλοι οι ατςοίποι είνι σκωτουτοί .
Το καμπτζί
Ατθαήε τα χέρα σι τσαι με δενάε κιά .
Αρχινήα να δρανήντου σα ζουρλή.
Κοντοστάμα γιατσί καταβήκα ότσι με 'κι έχουντα παρτέ από κοντά το σιατέρη μι .
Νιε κιάκα από τα χέρα, τσαι σαν εσούκα τθο Γυμνάσιε οράκα το Γιώργο το Χάμψα.
Μ'αγκαλιάε τσαι με πέτσε με βάμματα .
Κακούργα Μάτη, γιατσί απολύτσερε το Τάκη τσαι νιε σκωτούκαει …
—Γιατσι τα δικά ντι καμπτζία ο σε σκωτούκαει ;
Ρωτήκα .
— Ναι αλλά ο Τάκη έκι πρέπουντα να
Ζεί…Απογήτθε.
Εσούκα τθο πόρε του νεκροταφείου.
Ήγκιαει τσιόατες έχουντε αποσουτέ σκωτουτοί.
Σι ήγκιαει έχουντε μπετθέ..
Τθα σοβά μι μερία
Ήγκιαει μαζουτοί πρεσσοί γουναίτσε τσαι καμπτζία.
Άγκα το μονοπάκι για το τόπο πφι ήγκιαει νατά τά φονικά .
Ανταμούκα τέσσερι γουναίτσε να κουβαλήνωει σ'ένα μπέτσιμο το Σταύρο Κωστόπουλε τραυμακιστέ.
Νιε ρωτήκα άμα τσαι οράτσε τον άτςωπο μι τσαι τα καμπτζία μι .
Γιουρίε τσαι με δενάε τα δίγα του Καπή.
Ο 'μαλέ μι εσαλεύε….
Α ούρα α κα θιλενάδε τσαι θίλοι,
Υγεία τσαι αγάκη..
Παράστσι τσαι Σάμπα – του Μάτζη .
Φχαριστούντε Σταματού.
Περήφανοι έσι ποία όλοι νάμου .
………………Εμέ Νιούντε Τσακώνικα……………Σταματίνα
Ταν άβα μέρα ζάκαμε τσαι ανοίαμε
Α πάσα νία τον τάφο για τουρ εδιτσοί σι.
Έμαει βάντε σι τάσου το μπέτσιμο πφι ο πάσα ένα έκι έχου παρτέ μαζί σι, τσαι σ'έμαει κουβαούντε κάτου.
Έχουντε μηδέ έχουντε τσίε τσαι φκυάρια, έμαει ανοίντουντε του τάφοι .Εζού ένι κιστία έμα έχα τσαι φκυάρι τσαι τσία,σ'έμα έχα παρτέ από τα τσέα.Ανοίαμε του τάφοι τσαι σε βαλήκαμε τάσου .
Ένι θυνηκχουμένα τα Μάτη μι πφι έκι αούα «Μη κουίζετε τσαι μη βούνετε… Ότσι έκι να πάθουμε νιε παθήκαμε, μη ποίνετε έτρου»
Επέτσε τσαι για το γαμπρέ μι «Ο 'σα απαραμού εκιού τουλάϊστον πφι αφήτσερε πέντε ορφανά;» Σε κχακχούαμε έτρου όπφουρ ήγκιαει, με τα ίδιτα πφι ήγκιαει φορούντε,
Τάσου τα αίματα.
Εφύγκαμε τσαι γιουρήαμε ταν άβα μέρα να βοηθήουμε τουρ άλλοι .Κουβαούντε έμαει μαζί σου.
Σαράντα περάκαει από τάνου μι .
Σαν τελεύαμε εζάκα τθο ποταμό, ετσιτά τάσου τσαι ξεκχρίσμα από τα αίματα.
Όσοι σε κχακχούαει αναχλά εζάκαει οι κούνοι σε μπαλήκαει τσαι σι ήγκιαει τσούντε.
Ηγκιαει αρίκχουντε του χέρε σου τσαι του πούε σου τσαι σι ήγκιαει περαήχουντε από του πορίλε……..
Φρίτση, φρίτση, φρίτση….Τσί άλλιου ν'αλήου….Α ούρα α κα…
Παράστσι τσαι Σάμπα – του Σετθέμπρη  .Εφύτζερε βρε άρχοντα: του Πάνου Μαρνέρη
Α ΤΑΒΕΡΝΑ ΤΟΥ ΝΙΧΑΛΗ ΤΣΑΙ ΤΑ ΑΤΖΕΛΙΚΩ ΕΝΙ ΗΙΑ ΝΟΙΤΣΙΑΣΜΑ
ΤΙΤΙΝΤΑ ΤΣΑΙ ΠΕΦΤΑ – του Σετθέμπρη : ΑΤσακωνοπαρέα
Εφύτζερε βρε άρχοντα : του Πάνου Μαρνέρη
Αφιερουτε το θίλε μι Νικολακούνη
Σε ποίε να νι αλήερε τσαι Κια να αμογήρε
Πφου θε να ζάρε το Πραστέ τσ' άν ζάρε τσι θα ποίρε
Με ποίε θα κίερε κρασί με ποίε θα νιλήρε …
Με βάμματα θα φύτσερε τσαι κουητοί θ'αφήρε
Εφύτζερε βρε
Άρχοντα
Τσ' ο τόπο ορφανεύε
Εφύτζερε βρέ Τσάκωνα τσ'α Τσακωνιά φτωχεύε
Καλε ξημέρουμα με υγεία .
Μιλάμε Τσακώνικα .
Παράστσι τσαι Σάμπα – του Φλεβάρη  .
Ηλιάνα σιάτη μι κα χρονία τσαι σ'ετίου τσαι ντ'έμε Φχαριστούντε.
………..Εμέ Νιούντε Τσακώνικα ……….Ηλιάνα Ολυμπίου.
Παράστσι τσαι Σάμπα – του Φλεβάρη : Α Τσακωνοπαρέα .
Οπά οράκα τα Τσάδεφο μι, τα Βαρελά ούγειε με πέτσε .
«Έα να ζάμε να οράμε
Τσαι τον εδικό μι κάλυε να μπάτσε τσαι ένι δέσου»….
Ο απογήμα νι παρά νι άγκα από κίσου .Θυνηκχουμένα ένι πφι οράκα τςεί ατσοίποι τθο Σταθιμό,ούγειοι σε ζυγούκα .
Έκι ο Μπρές, ο Παπαγιαννόπουλε τσαι ο Δήμαρχο.
Σε ερωτήκα το τσι ένι γινούμενε:
Ο 'πέκαει μι τσίπτα τσαι σκορκίαει.Οράκα ταν Αθανασιάδου μ'ένα καρότσι, ούγειε ρωτήτσε μι κάτσι, αλλά ούτε πφι νι ενιάκα μαειδέ τσαι απογήμα νι .
Ενιάκα νία γουναίκα να κουίζει.
«Βρε Κουρούνε κια έτθε έγκουντε κατά τουρ Άγιοι Θόδωροι;
Οπά τα πλάγια του Καπή σκωτούκαει όλοι τουρ ατσοίποι τσαι εμού έτθε φύντε;»
Ανεμούκα ότσι έμα έχα του χέρε μι τσαι δρανία
Κατά έτανη ταν μερία .Τθα πορεία ανάκοντα το σταθιμό ανταμούκα τα Σιούλα Μπράτσικα, ούγειε έκι κουβεγκιάζα μ'ένα Γερμανέ .Εζού τραβήα τα πορεία μι….
…..Αγάκη του καρδίε νάμου τσαι υγεία θιλενάδε τσαι θίλοι …
Παράστσι τσαι Σάμπα  του Απρίλη τσαι  του Αμάη .
ΑτςάΠέφτα ,ατςέ Παράστσι τσαι Ανάσταση
Παράστσι τσαι Σάμπα  το Απρίλη τσαι  του Αμάη .
Ατςά Πέφτα,ατςέ Παράστση τσαι Ανάσταση :
Ατςά Πέφτα
Ένι α αμέρα πφι σταυρούκαει το Χριστέ .
Αφού νι αναγκάνει να ποτσουιθεί το σταυρέ σι τσαι να μπαεί το Σίνα Γολγοθά τσαι αφού νιε γυμνούκαει, νιε πρανίαει, νιε φκύαει, νιε πετσοβολήκαει, νιε μαστιγούκαει, νιε βασανίαει νιε καρφούκαει τθο Σταυρέ .
Τσαι λίγο μπρου σκωρεθεί κχαράε ύο τσαι νιε δούκαει ξύδι να βρέτσει τα χεία σι τσαι τότθε επέτσε: Αφέγκη μι συχώρε σι ου 'νι νιουρίζουντε τσι είνι ποίντε .Έντανη ταν αμερα το έθιμο ένι να βάφωει τ'αβουγά, να θύνωει,να ζυμούνουει
Τσαι να φτένωει τουρ Αμπριάτσιχοι Γριτσέλε τσαι άντου.
Ατςέ Παράστσι : Σάμερε κουβάνε ουρανέ, Σάμερε κουβάνα αμέρα …
Το Ατςέ Παράστσι ένι σκόλη .
Γκανένα ό νι δουλέγκου .
Είνι κχαμπαήπχουντε το
Χριστέ από το σταυρέ τσαι νι είνι βάντε τθον επιτάφιλε πφι ένι στολιστέ με λαλούιδα
Είνι μπάντε τον επιτάφιλε τάτσου από τον Άγιε τσαι νι είνι γιουρίζουντε του πορίλε ανάκοντα τον Άγιε, ψάλλουντε το «α ζωά τθον τάφο».
Έκι πρέπουντα να Σταυρουιθεί να ενταφιαστεί για να ξαναμόλει τθα ζωή, να μόλει α Ανάσταση, Α ψιούχα εφύτζε από το σώμα εζάτσε τον Άϊδη τσαι ξανακάνε.
Ενούτθε με το σώμα τσαι Αναστάτθε.
Με το καλέ να μόλει α Ανάσταση του Χριστού .
Με το καλέ να μόλει α
Ανάσταση τθου ψιούχε τσαι καρδίε
Σε όλοι τουρ αντροίποι
Τού Πλανήτα
Να ναθούμε καλύτεροι αντροίποι.
Να λειπέψει α κείνα,α ανισότητα τσαι όλοι οι αρρώστσειε…..
ΑΓΑΚΗ…
Παράστσι τσαι Σάμπα  του Οχτώμπρη τσαι  του Νοέμβρη : Βράχο του Αλή του Πάνου Μαρνέρη
………….Εμέ Νιούντε Τσακώνικα……….
Παράστση τσαι Σάμπα  του Οχτώμπρη τσαι  τουΝοέμπρη :
Βράχο του Αλή : του Πάνου Μαρνέρη
Ο Τερέ
Τσαι το Σαπουνάτσι από ταν Ανατολικά μερία είνι ουκχουμένοι από τον Αργολικό κόλπο.
Τα Νόκιε μερία ένι το Σερνιάλι πφι τθα θέση του Σαμερινού Άγιε Λία έκι ο Ναό του Αππόλλωνα τσαι λίγο χαμαιούτερα το κάστρη του Τερού .
Νοκιοδυκικά ο Πρέγασε με ταν προελληνικά σι ονουμασία.
Τθα Βόρινε μερία
Το Τρίτσερι, οΜάςε ( τσαι άβα τοποθεσία με προελληνικά ονουμασία ) τσαι Βοριοδυκικά α Σκούϊθα ..Δυκικά ο Βράχο του Αλή τσαι το Σπαθί .
Έτθε νιουρίζουντε γιατσί ένι φερίκχου το όνουμα βράχο του Αλή ;
Νιάτε μι το λοιπόνου όσοι ο 'τθε νιουρίζουντε νι .
Το τσαιρέ πφι α Πατρίδα έκι σκαβουτά ,έκι πλερούκχα χαράτσι του Τούρτσοι.
Α Τσακωνιά ό 'κι απότσου από 'γκεινη .
Ένα Τούρκο λοιπόν πφι έκι νίου τθο όνουμα Αλή,έκι κχαμπαίνου απο το Σπαϊθί να ζάει το Τερέ να μαζούει χαράτσι .
Ένα Τεριώτα όμως με το όνουμα Αλευρά νιε σταλήε καρτέρι όρπα τθο γιούρισμα προς τάν ατσιά γκαλντεριμένια αναγανία τσαι νιε κιάτσε αιχμάλωτε.
Τον Αλή όπφουρ έκι αγροηστέ νιε δεήτσε τσαι νιε αποσούτσε το ατζά μέρι.
Νιε αποσούτσε τσίχερα τθο Βράχο ανάγκια σε όλε το Τερέ τσαι νιε πέτσε.
Όρου έσι έγκεινη το χωριουδάτσι ;
Νι είνι αούντε Τερέ, τσαι εκιού ποτέ ο θα ξαναζυγούρε μαειδέ τσαι θα ξαναπατήρε έντενη τον ιερέ τόπο .
Τσαι μ'έγκεινη νιε σπρωχταριάε τσαι νιε γκρενίε από το βράχο.
Ο Τούρκο Αλή κομακιαστέ εσταμακίε του Γάσε (άβα προελληνικά ονουμασία) τσαι από τότθε το Βράχο έντενη
Νι είνι αούντε :
Ο ΒΡΑΧΟ ΤΟΥ ΑΛΗ.
Ταν ιστορία έντανη μι νιε πέτσε ο τσείε μι ο Γιάννη
Ο Μαρνέρη ( ΜΑΡΝΕΡΟΓΙΑΝΝΗ ).
Τσαι ο Τεριώτα ο Αλευρά το πρώκιου παλληκάρι
Ένιάτσε για το κόκιασμα του Τούρκου του Μουχτάρη
Καρτέρι εσταλίε νι, τθο βράχο αποσούτσε νι
Ανάγκια σ'όλε το Τερέ τσαι κάτου αναιμούτσε νι
…….Καλέ ξημέρουμα θιλενάδε τσαι θίλοι…….
…………..Εμέ Νιούντε Τσακώνικα…………
Παράστσι τσαι Σάμπα  του Σετθέμπρη  του Οχτώμπρη : Κουιτέ  από το Βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
…………Εμέ Νιούντε Τσακώνικα ……….Ελένη Σαρρή .
Παράστσι τσαι Σάμπα  του Σετθέμπρη του Οχτώμπρη : Α Τσακωνοπαρέα.
Σαν εξημερούτσε ο Θεό ταν άβα μέρα, ενιάκαμε νία φωνά να παρήτθει από αψεά: —Γουναίτσε έατθε κίσου, σκωτούκαει τουρ ατςοίποι, οι Γερμανοί φύγκαει…Έκι α Βασωνιά με τα έξε σι φανίλια.
Τσινήκαμε για το σηνί του Καπή με του πούε.
Εκιάκα τα δύου καμπτζιούλια μι από τα χεράτζα τσαι σ'αποσούκα τθαν αποθήτση
Του Κατσικόπουλου.
Σε αφήκα οπά, να ζάου να οράου τσι ένι γινούμενε.
Ένι θυνικχουμένα ότσι μπαλήκα τα τσέρβα του Νικόα μι τσαι σε φορέκα εζού .
Όντας εσούκα, οράκα έκεινη το κακό.
Αχ τσαι να έτθαι ορούντε ταν Τσοκανού., Α κακοϊδύστυχο έκι έχα τον άτσωπο σι τσαι τα τέσσερα σι καμπτζία, όλοι σκωτουτοί.
Έκι κορφά καϊδία από το τσυπαρίσι τσαι έκι φωνηάντα : Έα, έα Κανέλλα να στεφανούερε τα καμπτζία .
Έμα έχα εζού βαφκιστέ το ένα .
Να σι στεφανούτσει τσαι να αλήνει:— Ένι στεφανούκχα το Νικόα, ένι στεφανούκχα το Τάκη,ένι στεφανούκχα ….
Προχωρέκαμε να αμπαήμε τθον Γολγοθά νάμου .
Έμαει πατούντε τάσου τά αίματα …..
Να έμε κα τσαι να έχουμε ταν υγεία νάμου θιλενάδε τσαι θίλοι….
Παράστσι τσαι Σάμπα  — του Αωνάρη .
Ετοιμασίλε για το Στεφάνι : ταρ Ελένη Μάνου.
Παράστσι τσαι Σάμπα –  του Αωνάρη : Α Τσακωνοπαρέα
Ετοιμασίλε για το στεφάνι, ταρ Ελένη Μάνου
Σάμερε το Παράσκι έμε έχουντε τα ζυμούματα, από τα πφέρι οι συντζενήδε ενέγκαει καϊδία για το άναμμα του φούρνοι πφη θα φτάνι του γριτζέλε τσαί τα σομά, βάννοι τσαί ζουφάλια.
Ταν αρχα εμποίτσε α Βασίλαινα, πάντα θα νι ποι γουναίκα με τον ατςωπό σι, εκσισαζίε το πρώκιου άλητε τάσου τθου κουβέλοι του ζυμουμάτου τσαί με έναν παρά τθα χέρα εμποίτσε ένα σταυρέ.
Το ίιδε θα ποίωι τσαί οι άλλοι γουναίτσε ευτσησκουμένοι «ούρα κα».
Α Βασίλαινα αρχινίε το τραγούιδι:
Φέρτε τα χρυσοσκάφιδα, τις αργυρές κλεισάρες,
Να κοσκινίσουμε το φλουρί και το μαργαριτάρι.
-Ευχήσου, αφέντη, ευχήσου με τώρα στα κοσκινίδια.
-Με την ευχή μου, κόρη μου, να ζήσεις να γεράσεις.
Ταχία θα θύομε τα ζωντανά.
Μπρου να σι θύωι, τςοί υζοί, πφη είνι ζούντε οι γονίε σου, είνι βάντε πρώτα το μαχαίζι τθο λαιμό σου.
Οι γονίε είνι ασημούκχουντε τα καμπζία τσαί σ'είνι δίντε τσαί
Από ένα μαγκήλι μεταξωτέ.
Ταν Τσουρακά τα σύνταχα θα φκιάσομε τα φουσκουτά, άντε γλυκό τθον ταβά με πουνίδια, κουφέτα τσαί λαλούιδα.
Το Σάμπα τ'αργά εμε καλεστοί τθαν τσέα τα νύιθη για το γλέντι.
Ο γαμπρέ τθα δικά σι τσέα θα καλέει του διτσοί σι.
Του παλαιοί χρόνου ήγκιαϊ κασημένοι τθου σοφράδε τάνου σε ατςά
Προστσέφα φατθά τθο τσακώνιχο αργαλειέ.
Ήγκιαει τσούντε, κίντε τσαί τραγουηδούντε, τραγούιδα σαν έγκεινι:
Σαράντα λεβεντόπαιδα μια λυγερή αγαπούνε και παν να την ιδούνε.
Και τα σαράντα κίνησαν και παν να την ιδούνε, κρυφά να της το ειπούνε.
Και πήγαν και την ήβρανε στις σκάλες να κεντάει, να λιανοτραγουδάει:
Κοπιάστε πάνω, ρε παιδιά, να φάτε και να πιείτε κι ότι έχετε να ειπείτε!
Εμείς φαί δε θέλομε, κρασ'είμαστε πιωμένοι, μάρθαμε να σε δούμε, να σε στεφανωθούμε…
Κα αργακινά θιλενάδε τσαί θίλοι μι, ένι τςάχα να βοηθίου για το τραπέζι…
Παράστσι τσαι Σάμπα  του Ιούλη τσαι του Αγούστου  : Ηλεχτρικα κουζίνα  : του Πάνου Μαρνέρη
Παράστσι τσαι Σάμπα  του Ιούλη τσαι  Αγούστου: ΑΤσακωνοπαρέα .
—Έσα έχα δίτσηε βρε Θωμαή έτενη ο καφε πφι εφτάτσε α κουζίνα
Έκι άλλιου πράμα …
—Ναι ντε άμα τσαι ο καφε φταϊθεί αγάλι αγάλι ένι έχου άλλιου γούστο —παλιά τσι έμαει τραβήντουντε βρε γειτόνισα ν'άνάψουμε κχάρα , να βάλουμε ύο από τα κουνία ούγειε έμαει φερίκχουντε ζαουτά από τα βρύση , τσαι ως πφι να σινιστεί το ύο έκι πφουντεχουμένα α κχάρα τσαι απέ φου τσαι φου μαθές να μου έκι μπαήντα το άντερε..
—Τσαι έτενη ο καπινέ πλέα σκέτο βάσανε …
— Ορή όρκομι δένατσε μι τσαι το φούρνε να έχερε ταν εφτσή μι να έχερε ..
—Ευχαριστούα για ταν εφτσή
Γιατσί νι έσι δία με τα καρδία ντι τσαι ένι κιάνα ..
— Μακάρι καρδία μι χίλια καούϊδα να ποίερε να χαίρησιου τα φανίλια ντι τσαι τον άτςωπο ντι .
—Έα εα τσι άμα τσαι κιάσουμε τα πάρλα ενεί θα καγκιουθούμε ..
—Να μόλου καρδία μι να ψάου του χέρε μι τσαι 'σούκα ..
—Κα πφι νι ανανέτζερε , ορή κακότθο τα κουγκία να σι κιάνερε με ψαχνιστοί χέρε ποτέ ογροί .
—Ναι Θωμαή
Ότσι αλήερε εκιού θα σι ψαχνίζου όρκο μι .
—Ναι γιατσί με το ηλεχτρικό ποτέ ο 'σι ξέρα .
Ξοίκα να οράρε ένταει τα δύου κουγκία είνι για το φούρνε .
Έγκεινη νι έσι σούφα τα σοβά ντι τσαι θα ανάψει το φωτάτσι ετρου κα ούρα .
Το άλλιου ένι έχουντα νούμερα ..Του πλέτεροι βολέ έμε φταίντε τουρ εκατό εβδομήντα με ιδακόσοι….
— Ουουου τσι ωραία θα σιάξου γκανιά γουλία κριαούνι με μπατάτσε τσαι θα νάρερε τον άτςωπο ντι να μόλετε να νι μου ποίου το τραπέζι
—Ο 'νι ανάτζη αλλά αφού νι έσι θέα θα μόλουμε … Να μεγιάσουμε τσαι το φούρνε …
Με το καλέ να ξημερουθούμε να κχοντούκχουμε τουρ αποστάσε νάμου
Για το καλέ νάμου …
Παράστσι τσαι Σάμπα  του Γενάρη τσαι του Φλεβάρη
Ηλεχτρικά κουζίνα : Του Πάνου Μαρνέρη .
— Κάψο Σιούλα
Σιγά ως πόσα θα δάει μαθέ … Μη χολήνερε .
— Ορή με έκεινη τσαι με το άλλιου άκια να τσυχηθεί ο καφε γιουρήε τσιόα βρε Θωμαή ο 'σι νιούα ;..
— Μοσκονιουζήε α τσέα
Σιούλα ..
— Όρπα χάμου νιε σονία καψο Θωμαή σιγά το πράμα …
— Έσι βάνα τσαι κανέα τάσου Σιούλα ;
— Ουουου βρε Θωμαή αλησμονέκα να ντι ρωτήου , μπάτσε ό'σι θέα νι τα κανέα όρκο μι .
— Τσαι εζού έτρου νι ένι κίνα αλλά ο Νιχάλη ο 'νι Θέου νι ..
Γιάκεινη ο νι ανακατούκχα κανέα τάσου ..
— Κα έσι ποία Αλίμονε καψο Θωμαή , ο έρμο Νιχάλη νιούτθα ένι φύου νιούτθα ένι παρίου, ένι παιδεγκούμενε ο έρμο ..
— Τσι να ποίουμε κάψο Σιούλα
Έμε έχουντε το καμπτζί το εξωτερικό πφι ένι έγκουντα το σκολείε ..
— Αμ τσι να ποίετε τσαι εμού, κοντογούντα ένι να τελειούει ;
— Ναι ναι α τελευταία χρονία σάτση …
— Ναι Θωμαή
Να βάλει ο θεό τα χέρα σι … Να τελειούει να μόλει να νι καμαρούετε λίγο τσαι Εμού …
— Σάματσι θα νι οράμε τσαι
Καθόλου … Ότσι μόλει ντουγρού για στρακιώτα ..
— Ένι έχουντα τσαι έκεινη το βάσανε αούα έσι….
Καλε ξημέρουμα θιλενάδε τσαι θίλοι αγάκη του καρδίε νιούμου
Α Πεντάμορφο Ηλιάνα,( όνομα τσαι πράμα) με τα όμορφα Τσακώνικα .
Ηλιάνα μπράβο τσ' ντ'έμε Φχαριστούντε .
………Εμέ Νιούντε Τσακώνικα ………Ηλιάνα Όλ.
Περαήαμε οπά τα νιούτθα.
Ετθάκαμε συνταχούλια .
Ο 'νι θυνικχουμένα με ποίε αφήκα το καμπτζί μι .
Έκι μόνιου είκοσι μηνού .
Εζάκα κίσου τάνου.
Εκάνε τσαι α τσεία α Αθηνά μαζί με ταν άβα μι σιάτη .
Σε κχαμπαήαμε όλοι κάτου τθο νεκροταφείε μ'ένα μπέτσιμο .
Α πορία έκι γιομάτα αίμα τσαι μυαλά .
Ότσι τσαι να αλήου είνι λίγα.
Ενέγκαμε τον αφέγκη μι, το τσείε το Θανάση τσαι τον Αντρία μι, ούγειε έκι σαν Άτζελε .
Ένα δάκρυ από αίμα στρατζιχτέ τθα σούκχα σι.
Σκωτουτέ από τα χαριστσικά,ντουφετσίλε .
Σκάβαμε .
Ο 'νι θυνικχουμένα κιά ερέκαμε τα τσία.
Με βοηθήτσε τσαι το Λενάτσι Οικονόμου.
Τα μνήματα δίπα δίπα.
Κάκια ρέκα λίγο κρασί τσαι σε ραντία .
Α τσία Ξάκο μ'εδούτσε ένα σεντόνι τσαι μπέα σι να μη ζάνει χώματα τθα σούκχα σου.
Άμα σε κχακχούαμε ,εζάκα με τα τσεία ταν Αθηνά να ερέσου τα καμπτζιούλια μι .
Μπαλήκαμε όα τα νιούτθα τθα Οικονόμου.
Τα νιούτθα εντούτσε ο πόρε.
Μπάκαει τάσου τσεί ατσοίποι.
Δόξα να χει τ'όνουμα ντι επέκα.
Γλυτούκαει…..
Του πολέμου αντραγαθίλε.Καλέ ξημέρουμα θιλεναλδε τσαι θίλοι.
Το μοναστσήρι τα Ορθοκωστά
( Κάτου
Δέσποινα — κάτω Παναγιά )
Το μοναστσήρι τα Αρτοκωστά νη
Ορθοκωστά ένι ερικχούμενε  χιλιόμετρα Ανατολικά του ιστορικού Πραστού.Το παλιέ
Μοναστσήρι πφι νι εδούκαει ταν ονουμασία( κάτου Δέσποινα ) ένι ερείπιε τσαι ένι συγκιουτέ από το πράσινε του τόπου .
Το παληέ μοναστήρι εχκίστε το δωδέκατε αιώνα τσαι
Ένι τσαι το αρχαιούτερε
Τθα περιοχά τσαι τθα Τσακωνιά .
Ενι ανήκουντα τθα κοινότητα του Πραστού .
Τθο – επιστσευάστε από το Γιάννη Παλαιολόγο.Το μοναστσήρι λεηλατήτθε από του Τούρτσοι τσαι τσιτάε του χέρε σου το τέλη του .
Ερημούτσε
Τότθε από καογέροι .
Άτζε το όνουμα σι από : Δέσποινα «α Μάτη του Θεού νή
Αρτοκωστά» άβα εκδοχή από τα λέξη «Εορτακουστά» .
Α Θαματουργά εικόνα τα Δεσποίνη ένι έργο του Ευατζελιστή Λουκά.
Α επαργύρωση τα Εικόνα ενάτθε από τον Αυτοκράτορα Γιάννη Κατακουζηνέ.
Το  οι Βενετοί άγκαει ταν εικόνα νι αποσούκαει τ' Ανάπλι τσαι απέ
Τθαν Ιταλία .
Σάμερε ένι ερικχουμένα τον Άγιε Σαμουήλ τθα Βενετία .
Τουρ
Όγοι
Πφι επαρατήκαει οι καογέροι το μοναστσήρι για
Να ζάνει οπά ανάκοντα να χκίσουει άλλιου μοναστσήρι, ο
'Με νιουρίζουντε σι .
Καλε ξημέρουμα θιλενάδε τσαι θίλοι με υγεία
Παράστσι τσαι Σάμπα – του Νοέμπρη : Θωμαή τσαι Σιούλα Γειτόνισε : του Πάνου Μαρνέρη .
……… Εμέ Νιούντε Τσακώνικα ………….
Παράστσι τσαι Σάμπα – του Νοέμπρη  : Α Τσακωνοπαρέα.
—Α ούρα κα Σιούλα , ορή κακότθο μ'έσι έχα τςεί ναμέρε να αντεχούμα ότσι
Θα μ'αλήερε τσαι ακόνη ο πέτσερε νι
—Να ντ'αλήου βρε Θωμαή να ντ' αλήου να κατσάου χάμου πρώτα.
—Να κάτσα τα καρέγκλα, τσι χάμου μαθές τσαι λέγε τσαι άφε τα πάρλα ..
—Ορή εμπαήτσε ταν άκρα , νιε πέκα το όνουμα τα πορεία τσαι αρχινίε να πατήνει κουγκία .
— Ναι τσαι απέ … Τσι ενάτθε βρε γειτόνισα, μ' εκχράερε ήμαρτον πλέα .
—Ενιάκα νία φωνά από γουναίκα .
Εγιουρήα κατά τα μερία του Γιάννη τσαι νιε ρωτήκα .
Βρε Γιάννη καλέ νάχερε στραβή ένι τόσα ούρα;
Κια νι έσι έχου γκριουφτέ τα γουναίκα ;
—Χαχαχα Αμ νι ένι έχα παθητέ τσαι εζού α άραχλεεεε..
—Άνε τσαφεί τα γέλια ο καψο Γιάννη τσαι κοντεύε να στουκάρει… Νιε φύτζε το τιμόνι από του χέρε σι .
— Τα ίιδα ακριβώς επαθήκα τσαι εζού Σιούλαααα χαχαχα.
—Ένι πρόγραμμα με πέτσε .
—Τσι πρόγραμμα βρε Γιάννη;
Πφι ένι ερέχουντα του συστάσαι.
Μ'απογήτθε.
—Ενιάτθε πάλι ο γούναικο : σε δέκα μέτςα σούψε σοβά επέτσε.
Κίσου μι ντ'ένι έχα ιδάβολε εξεστομία.
Τσαι σε σαράντα μέτςια ταν ίσιε χέρα ένι α πορεία ξαναπέτσε.
—Σιούλα
Πορούα όρκομι τσαι εζού να κατάβου τσι ένι γινούμενε νη το πφουρ ένι γινούμενε ..
Να απαραμάμε όλοι νάμου γεροί γιάκεινη ένι πρέπουντα να έμε προσεχκιτσοί
…….Εμέ Νιούντε Τσακώνικα ……….
Παράστσι τσαι Σάμπα – του Γενάρη : Κουιτέ  από το Βιβλίε  «ΚΡΑΥΓΗ».
Εμέ Νιούντε Τσακώνικα ……… Πολυξένη
Παράστσι τσαι Σάμπα – του Γενάρη : Α Τσακωνοπαρέα .
Κουιτέ : από το βιβλίε Κραυγή…
Δήμητρα Ζησιμοπούλου— Τάγαρη έκι σιάτη του Ζήσιμου ούγειε σκωτούκαει οι Γερμανοί.
Στεφανούτθε τον Αντρία Τάγαρη από το Πάος τσαι εμποίκαει
Δύου καμπτζία, τον Κώστα τσαι τον Θανάση .
Α Παραστσευούλα Ζησιμοπούλου— Κουτσοπούλου έκι αϊθά τα Δήμητρα .
Στεφανούτθε τον Αρίστο Κουτσόπουλε από το Αίγιε .
Εμποίκαει τσαι έντεοι δύου καμπτζία το Κώστα τσαι το Θανάση .
Ορή τσι 'πέκαει οι δύου αϊθέ :
Ένι θυνηκχουμένα πφι εκιάκαει τον αϊθή μι με τά προύατα τσαι νι'ενέγκαει τθο Χωριουδάτσι .
Α Μάτη μι έκι βούα για τα προύατα πφι άγκαει νάμου .
Τότθε νι 'πέτσε κάκοιε: Τσυρά μι μη βούνερε .
Ταχία καμαρέτο μπούμ, μπούμ….Ζάτσε α Μάτη μι τσαι νι ανανέτζε τθόν αφέγκη μι …
Ετήνε εθυμούτσε με τα Μάτη μι τσαι νιε πέτσε.
Πουπουλέου νι έσι φερίκχα να ντι μαού..
Μη σ'αλήνερε τσίπτα τσαι ντ'αρίκχωει όγια ..
Αποδενάτθε όμως ότσι έτενη ο άντρωπο έκι αού ταν αλήιθα .
«Έσι βούα για τα προύατα, αλλά ταχία καμαρέτο, μπούμ, μπούμ»
Ο θα απαραμάει τσίπτα ταχία ……
Α ούρα α κά : Χειρούτερε τσαι από ζωντανέ ένι κατατζίζου ο άντρωπο τθο τσαιρέ του πολέμου ..
Παράστσι τσαι Σάμπα – του Γενάρη : Θωμαή τσαι Σιούλα Γειτόνισε  : του Πάνου Μαρνέρη .
….Εμέ Νιούντε Τσακώνικα ..
Παράστσι τσαι Σάμπα – του Γενάρη  : Α ΤΣΑΚΩΝΟΠΑΡΕΑ
Θωμαή τσαι Σιούλα Γειτόνισε : του Πάνου Μαρνέρη..
— Ορή Θωμαή τσι έσι φκειάνα;
Πφουρ έσι;
— Τσεροκά ένι βρε Σιούλα τα ίιδα τσαι τα ιίδα πάσα αμέρα ..
Ξεθρεμούκχα , κχρίζα , σαρούκχα , φκιάνα σωμό ότσι έσι ποία τσαι εκιού ..
— Βρε Γειτόνισα ο 'σι παρεία να ζάμε να μπάλουμε γκάνα άχανε τα Παλιόχωρα;
—Αούα εσι βρε εζού νιε λησμονέκα γειας το τθούμα ντι, θα αλήου το Νιχάλη πότε ένι πορού να αποσούει
Νάμου ..
—Ορή κακότθο τσαι με του πούε θα ζάμε αγάλι αγάλι .
—Όχι δα θα αναιμούει νάμου, θα ποίουμε τα ιδουλεία νάμου τσαι θα μόλει τ'αργά να άρει νάμου .
— Ουουου Βρε γειτόνισα θα αλικογκίσουμε τον άντρωπο από του δουλείε σι ..
—Ο 'νι τσίπτα μετά χαράς να αποσούει νάμου.
— Ο 'σι αού μι έκεινη το«μπεσκέσι» έχου νι
Ένι τθο αυτοκίνητε ;
— Τσι πράμα Σιούλα;
—Ουουου πφου νι έσι αούα βρε Θωμαή,
Τσιουνέ'ρ έσι , κακό πφι θα μ'ερέσι,ουουου ζουρλίσμα πφου νι είνι αούντε βρε Χριστσιανά …
— Για το Τζι πι έσι….
Έσι αούα…
— Έτενη το ιδάβολε ναιαιαι….
— Τσι να νι ποίουμε τα Παλιόχωρα θα ζάμε για άχανα..
—Κακομοίρα τσ'εκιού ,
Ο 'νι κόφου ο εμαλέ ντι μπίτι ..Βρε έτενη ο ιδάβολε θα να μου αλεί κια είνι έχουντα άχανα..
— Βρε γειτόνισα να μπάτσε έσι τελεία ..Ουουου Δέσποινα
Βάλε τα χείρα ντι ..
Δέσποινα νάμι βάλε νία χέρα θε να σ'χάου νιά ναμέρα
Μ'έντεοι όλοι του ιδαβόλοι, θε να ζουρλιστούμε όλοι..
Τσι τάχα θα ναθούμε;
Μπάτσε ν'αποκαμουθούμε ..
..Καλε ξημέρουμα θιλενάδε τσαι θίλοι.
Υγεία σε όλοι νάμου …
…………..Μιλάμε Τσακώνικα …………..
Παράστσι τσαι Σάμπα– του Σερικχή: Καόγερε (κάτου πόρε):του Πάνου Μαρνέρη .
Παράστσι τσαι Σάμπα – του Σερικχή : Α Τσακωνοπαρέα
Καόγερε ( κάτου Πόρε) : Του Πάνου Μαρνέρη .
Ο παππού μι ο Λία ο Μαρνέρη έκι έχου καταγωγή από το Πραστέ .
Μαζι με τον αιθή σι τον Παναγιώτη εφύγκαει από το Πραστέ ( Κοκάνι)
Τσαι εκάναει τθό Τςουμία τα Παλιόχωρα .
Ήγκιαει έχουντε δύου ονούματα.
Μαρτσούκος νή Μαρνέρης .
Ο παππού μι ο Λία εκχοντούτσε το όνουμα Μαρνέρης τσαι παντρεύτε το Τερέ, ο δε Παναγιώτη παντρεύτε το Κορακοβούνι τσαι κχοντούτσε το όνουμα
Μαρτσούκος.
Ο παππού μι ο Λία με τα μαμμού μι τα Ματίνα (Τίγκλια) εμποίκαει ατςά οικογένεια  υζοι τσαι  σιατέρε για ταν ακρίβεια .
Ο ατςίτερε υζέ πενάτσε από ταν Ισπανικά γρίπη άμα έκι στρακιώτα.
Το Γαβρόρεμα λοιπόν ήγκιαει τα Μαρνερέικα λημέρια όπφου τσαι του παππού του Θόδωρου Τίγκλια( Γιαταγάνα) .
Όρεγη τθο Καόγερε έκι το
Λημέρι του τσείου μι του Γιάννη, του Μαρνερόγιαννη
Ούγειε έκι αιθή του αφέγκη μι ..Ανοίε τα χούρα έντανη μοναχό σι
Τσαι εχκίε το μαντρί σι
Τσαι το κάλυε σι .
Όα τα υλικά σε κουβαλήτσε ζαουτέ γιατσί το μέρη έκι δύσβατε .
Εσιάε ωραίο κάλυε, ανάγκια με το φούρνε σι, στέρνα, άουνα,ως τσαι απόπατε έκι έχου .
Το μέρη νι ονουμάνει Καόγερε γιατσι παλιά ήγκιαει έχουντε αναιμουτέ από το Κοτσινέ Βράχο ένα Καόγερε,έγκεινη ένι αού ο Θρύλε..
Ανάκοντα ογή ένι τσαι το Σηταρείε ( ασκητήριε) με το
Σπετσιώτα Ασκητή..
Όρεγη έκι αραματέ για κχάμποσε τσαιρέ τσαι Ο Γιαταγάνα .
Ογή ένι α οροσειρά τα Σκούϊθα πφι ένι τελειούκχα
Τθο μακριού νησί .
Το Καόγερε νη ήγκιαει αούντε τσαι κάτου Πόρε τσαι όπφου τσαι ο Τάνου Πόρε ήγκιαει τα μόνα μέρη πφι έσα μπορού να περάρε.
Δηλαδή τάνου πορία ,πόρε τσαι κάτου πορία ,πόρε .
Καλε ξημέρουμα με υγεία ..
………..Εμέ Νιούντε Τσακώνικα …………
Παράστσι τσαι Σάμπα– του Φλεβάρη: Κουιτέ από το Βιβλίε «ΚΡΑΥΓΗ» Διαστσευή τσαι Γραφτέ τθα Τσακώνικα από τον Πάνο Μαρνέρη
…………Εμέ Νιούντε Τσακώνικα…………….Βασίλη
Παράστσι τσαι Σάμπα – του Φλεβάρη : Α Τσακωνοπαρέα…
Σαν εμπαήκα τάτσου οράκα Γερμανοί , κατά τάνου .
Τραβήαμε για τουρ Άγιοι Θεοδώροι.
Ενιάκαμε τότθε νία φωνά : έκι ονοιάζα σαν τα Βαςονιά.
—Κια έτθε έγκουντε βρε Κουρούνε;
Έατθε τάνου.
Τουρ ατσοίποι νάμου
Σε σκωτούκαει»… Εζάκα δρανήντα, έμα από του πρώτοι τθο τόπο του φονικού …Ο θα ξεχάου ποτές ότσι όπφουρ έμα φορούα τα τσέρβα μι, έκι τςάχουντα
Τόσιου αίμα
Πφι οι πούε μι ήγκιαει γιομάτοι..
Οράκα λίγο πιό κάτου, σε νία χούρα, ένα να μι ποίνει σινιάλα …
«Έα» Έκι ο αφέγγη μι .
Δρανία κοντά σι , έκι μπάνου αίμα από το τθούμα τσαι από το πούα «Κιάσε μι, με πέτσε τσαι θα ντ'αλήου εζού από κιά θα μι αποσούρε τθα τσέα» .
Νι εκιάκα, δώδεκα χρονού καμπτζί τσαι νι αποσούκα τα τσέα ούγειε έκι τάσου του λαμπούρε .
Άφε μι, επέτσε, τσαι δρόνια να ζάρε να φέρερε τα Μάτη ντι τσαι απέ να ζάρε να φέρερε το Ντίνο.
Δρανήα κίσου προς ταν άμπελε τσαι φωνηά: «Τσεία ο αφέγκη μι ένι τθα τσέα.
Τα καμπτζία το Χρήστο τσαι τον Πάνο να σ'άρει α Μάτη μι τσαι εκιού να μόλερε τάνου από το νεκροταφείε .
Για φαγγηστήτε τον πόνε τσαι
Τα τρομάρα πφι ενιούτσε έγκεινη το σιατέρη , χρονού παλιοκάμπτζουλε σαν οράτσε πουρτέσε σι έντεοι όλοι τοι σκωτουτοί ;Πόσα δένανη ο άντρωπο ένι γκριούφου τάσου σι;
Εζου σ'ένι σβαήχου, τσαι σ'ένι γράφου, τσαι πάλι είνι τςέμουντε οι χέρε μι… Φαγγίσου να σ'οράρε απουρτέσε ντι!!!
Α ούρα
Α κα τσαι να έχουμε όλοι ταν υγεία νάμου .
Παράστσι τσαι Σάμπα
– Του Νοέμπρη
Παππού εγγονε   : Του Πάνου Μαρνέρη .
—Παππού μι ουουου, ως πόσε τσαιρέ ένι έχα να ντ'οράου ;
— Ο 'νι ξέρου καμπτζί μι εχάκα τον ογαριασμό νιε λησμονέκατε το παππού τσι να αλεί γκανένα .
— Παππού μι ο λησμονέκα ντι , αλλά να ανοίαει τσαι τα σκολεία τσαι έμε έχουντε πρεσσοί ανακατατάξε όγο τα πλεμονάρα .
— Ναι καρδία μι νι ένι ξέρου,
Αλλά κειράζου
Ντ'ένι …
— Κειράζου μ' έσι αλλά ενίου μ'ένι κακοπαρείντα τσαι ένι χολία..
— Μη χολήνερε σιάτη μι αλλά για άλε μι, πφουρ έτθε έγκουντε οπά το σκολείε ;
— Παππού μι έντεοι οι μουτσούνε ου 'νι
Τσαι το
Καλύτερε αλλά τσι να ποίουμε !
—Υπομονή να ποίουμε καρδία, μι ως να γκρενιστεί εντανη α πλεμονάρα,να κατςιοποήτσει, να ζάει τθαν εφτσή του Θεού τσαι να να μη ξαναφαγγιστεί ούτε τσαι τα ονείρατα νά μου …
— Τθο σκολείε ένι δύσκολε χρονία παππού, γιατσί ένι τελειούκχα σάτσι τσαι θα δού πανελλαδιτσέ..
— Ναι καμπτζί μι νία χαρά θα ζάνει όα τσαι να μην σ'αρίτσερε όα κατάκαρδα , να μην έσι στενάχωρε να μην ακισταίνησιου πρεσσιού .
— Πφου να μην ένι στενάχωρε παππού με ένταει όα πφι είνι γινούμενα ;
— Να έσι
Στενάχωρε για κάτσι πφι ο 'νι τα χερή ντι ένι χατέ κόπο .
— Παππού μι κα σ'έσι αού αλλά
Τα αιστήματα ο άντρωπο ο 'νι ελέγχου σι ….
—Έσι έχα δίτσηε σιάτη μι αλλά να βάνερε τα λογιτσή απουρτέσε έτρου τσαι το ούγειε αίστημα να έχι αποκούγκι ..
Να νιλήνουμε τα γρούσσα νάμου
Έγκεινη ένι το χρήε νάμου ..
Καλέ ξημέρουμα με υγεία, αγάπη τσαι χαρά ..
Παράστσι τσαι Σάμπα– του Αουνάρη .
Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη
Παράστσι τσαι Σάμπα – του Αωνάρη : Α Τσακωνοπαρέα .
Κουιτέ :από το βιβλίε «ΚΡΑΥΓΗ»
Έκι έχου τσαι ο Θεόκλητε να κχακχούτσει τον αφέγκη σι τσαι το τσείε σι .
Μπαλήκα από το σκωτουτέ σκωρετέ,το μπαλτό σι,
Τα βέρα σι τσαι τα Τςέρβα σι τσαι σ'άγκα.
Αγκα νι τσαι το μπλοκάτσι σι πφι έκι γράφου τα έξοδα σι .
Ύστερα από  χρόνου εζάκα να νι μπάλου… Οράκα ότσι νι έμα έχα κχακχουτέ αναχλά,
Νία σπιθαμά βαθία ..
Τα δέφτερε αμέρα εκάνε α αϊθά του Θανάση τσαι με πέτσε : Κια ένι ο Θάνάση ;
Γιατσί νιε κχακχούερε;
Γιατσι ο με φωνιάερε;
— Πφου να ντι φωνιάτσου, νι απογήμα, νη έκι προκιμούτερε να νι αφήου να νι φάνει οι κούνοι.
Τσαι βαλήκα τα βάμματα.
Μ'άτζε μαζί με το φανίλι μι τσαι εζάκαμε
Τθο Βυσωκά .
Εζάκαμε τθα τσέα του Πάνου του Κουμάντου πφι έκι δουλέγκου τθα τρένα .
Ο 'κι καταστρεφτά τελεία .
Ήγκιαει απαραματά δύου χουρίσματα .
Ένι θυνηκχουμένα πφι α χιόνα
Έκι μπαίνα από του τσεράμου.
Φερίκχουντε ήγκιαει κουμπάνια οι διτσοί μι.
Οπά τθα Βυσωκά ο κεινάκαμε .
Λίγο φαέ λίγο αραποσίκι, φασιούλια..
Ενεί έμαει δύου τσαι βολέμαει.
Άλλοι ατςοί οικογένειε κεινάκαει .
Νία ναμέρα άγκα ένα αβουγό να νι βράσου.
Τότθε α πεθερά μι με πέτσε …..« Γιατσί άτζερε το προσοφόλι Βασίλω;»
Να αγαπήνουμε το δίπα νάμου τσαι να έχουμε υγεία θιλενάδε τσαι θίλοι .
Παράστσι τσαι Σάμπα – του Αμάη  : Α Τσακωνοπαρέα
Κολοκοτρώνη  του Σωκήρη Λυσίκατου.
Τθο παλάκι σε νία γιορτά πφι έκι νατά το  ένα ξένε στρατηγό ρωτήτσε το Κολοκοτρώνη πόσοι χρονού ένι .Πέντε ππογήτθε ετήνε Πέντε;
Ρωτήτσε κίσου ο ξένε.—Ναι, πέντε τσαι ένι,έγκου τουρ έξε.
Το ξένε νιε 'κάνε παραφάγκηση γιουρήε προς τον Όθωνα τσαι νιε ρωτήτσε άμα τσαι ο γέρου έκι στέκου κα τουρ εμαλοί σι .
Ο Όθωνα με τα σειρά σι γιουρίε τσαι νιε ρωτήτσε το Γέρου το ιίδε.
Άντζε τον ιίδε απογημό.
Πέντε… Μα πφουρ έσι πέντε, ρωτήτσε κίσου ο Όθωνα .
Ορή πέτσε ο Κολοκοτρώνη ….
Το  με καταδικάερε σε θάνατε,το  με δούτσερε χάριτα,έδαρη έμε έχουντε .
Ακομπέτι ένι πέντε τσαι ένι έγκου τουρ έξε.
Νία άβα βοά εμποίτσε τα παρατήρηση σ'ένα στρακιώτα για άπρεπο στάση .
Ο στρακιώτα θυμούτσε, ατθαήε το ντουφέτσι τσαι αφού σημαδεύε το Κολοκοτρώνη ,τραβήε τα σκαντάλη.
Το ντουφέτσι ο άτζε κχάρα .
Τότθε ο Κολοκοτρώνη γιουρήε προς ετήνε τσαι νιε πέτσε : Δέκα ναμέρε φυλακή γιατσί το ντουφέτσι ντι ένι ακαθάριστε .
Θον αποκλεισμό τα Τριπολιτσιά νέοι ξένοι κχαράνει καφέ .
Σε δούτσε τραχανά τσαι σε πέτσε: Έντενη ενι Κολοκοτρωνέϊκο καφέ .
Ο 'κι μεριακχούμενε τέσσερα πράματα… Τα γουναίκα σι, το ντουφέτσι σι, το άγο σι τσαι τα κιάλια σι .
Άμα νιε ρωτήκαει γιατσι όχι τα κιάλια σι απογήτθε.
Άμα τσαι έμα ξοικάζου τσαι έμα ορού χιλιάδε Τούρτσοι ,σ' έμα αού ότσι έμα ορού γκανιά τριακοσιαρία.
Άμα τσαι σ'έμα δίου τα κιάλια τσαι ήγκιαει όρούντε ταν αλήιθα άκια να νι βάλωει το πούα όλοι .
Σκωρέτθε του  του Φλεβάρη
Το .
Δέκα χιλιάδε κόσμο έκι ταν κηδεία σι .
Ένα επίσημο νι αποχαιρεκίε με έντανη τα κουβέντα :
«Άτςωπο μέγα ( τρανέ) εσκωτέτθε .
Αιωνία ντι α μνήμη Θόδερε Κολοκοτρώνη ντ'έμε προστσυνούντε..
Παράστσι τσαι Σάμπα- του Δετσέμπρη .
Έγκεινη ένι το τελευταίο βίντεο
Τα Τσακωνοπαρέα για το .
Ένι φχαριστού ταν Αναστασία τσαι όα τα καμπτζία τα Τσακωνοπαρέα..
Εφτσή: το  να σι δεί φούκιση τσαι να μάθουει τα γρούσσα, να έτζει α γρούσσα σου βατσιούλι.
Ένι φχαριστού όα τα καμπτζία τσαι του γονείε σου.
ΚΑ ΧΡΟΝΙΑ ΜΕ ΤΟ ΚΑΛΕ ΝΑ ΜΟΛΕΙ.
……… Εμέ Νιούντε Τσακώνικα …….Αναστασία Σαπουνάκη .
Παράστσι τσαι Σάμπα - του Δετσέμπρη :Α Τσακωνοπαρέα.
Ύστερα από δύου ναμέρε εκάνε ο αντάρτα γιατρέ Παυλόπουλε από τα Σουδενά με δύου άλλοι ν'άρωει του λαβουτοί Γερμανοί.
Εζού έμα δουλέγκα τθο νοσοκομείε για τον Ερυθρέ Σταυρέ.Σαν σ' οράκα με συγκιούκαει οι ουϊθίουνε .
Εκλείκα το πόρε τσαι σε πέκα: «Μη σ'αρίτσετε, αφήετε να γλυτούνει τα Καλάβρυτα .
Ο Παυλόπουλε με τήβε τσαι με γκρενίε χάμου.
Εμπαήκαει τάνου, άγκαει του τσεί τραυμακιστοί, σ'αποσούκαει τάνου τθου Ξυδιά τσαι αφού σε μαχαιρούκαει σε 'ξερίαει τάσου τθο Κηγάϊδι.
Σαν εμαθεύτε τθα Καλάβρυτα ότσι έκι παρίου ο Γερμανικό στρατέ εζάκαει οι Καλαβρυτινοί σε μπαλήκαει τσαι σε κχακχούαει τθο νεκροταφείε .
Τουρ  του Δετσέμπρη τσινήκαει από τα Τρίπολη, από τα Πάτρα, από το Αίγιε τσαι ταν Ακράτα, πρεσσοί Γερμανοί για τα Καλάβρυτα .
Τα πορία σου ήγκιαει δέσουντε τσαι σκωτούντε.
Εδάκαει του Ρογοί τσαι σκωτούκαει τουρ ατσοίποι.
Τα ίιδα τσαι τθα Κερπινή.
Οι κχάρε ήγκιαει δενάχουντε από τα Καλάβρυτα .
……..Υγεία θιλενάδε τσαι θίλοι, το μόνιου αγαθέ ……
Παράστσι τσαι Σάμπα– του Σετθέμπρη : Περίπατε τθα Παλιόχωρα  : του Πάνου Μαρνέρη
Παράστσι τσαι Σάμπα – του Σετθέμπρη  : Α Τσακωνοπαρέα
Περίπατε τα Παλιόχωρα : του Πάνου Μαρνέρη
—Έσι ξέρα κιά έμε φερτοί σάμερε Λενιώ…
— Κάψο Πάνο σάματσι
Πλέα έμε ζατοί ταν Αστράλια …
—Βρε άφε σι έταοι πφι έσι ξέρα τσαι άλε μι κιά έμε;
Ξέρα έσι νή ό 'σι ξέρα;
—Έα βρε Πάνο καημένε …Ο 'κι θα νιουρίζου ταν παλιά νάμου πολικεία, ταν Παλιόχωρα ;
— Τσι άλλιου έσι ξέρα για τα Παλιόχωρα
Λενιώ ..
— Α Παλιόχωρα έκι κομμάκι τα Πρασιακικά χώρα, όπφου ο Τερέ , τα σαμερινά Πούληθρα τσαι το σαμερινέ λιμάνι τ' Άγιε Λιδίου.
— Τσαί από κιά νι έσι ξέρα έγκεινη Λενιώ;
— Γιατσί ακόνη τα κάστρα σου είνι ερικχούμενα, του Οριόντα τσαι όα τα άβα …
— Ανάκοντα ογή Λενιώ ερέκαει Μυτσηναϊτσοί τάφοι πφι ένι δενάχουντα νάμου ότσι το μέρη έγκεινη έκι έχουντα ζωή από το μπρου το Χριστέ.
— Πάνο ερέκαει τσαι κόκαα τσαι εμπαλήκαει βουλή ότσι οι
Αντροίποι έντεοι πφι ίγκιαει ζούντε ογή του ςίνοι ίγκιαει από δύου μέτςα τσαί τάνου .
— Λενιώ έγκεινη το μέρη εδάτσε δύου βολέ α νία έκι το  από του Σταυροφόροι τσαι α άβα το  από τον Μπραίμη …
— Πάνο το  εμποίτσε νία ατςά πολυμπρία,
Εβούτσε ο Δέρςε λιμνιάε ο τόπο τσαι επρίτθαει δύου αντροίποι,
Αφέγκη τσαι υζέ .
— Λενιώ έντενη ό τόπο τότθε πφι έμα εζού καμπτζί έκι γιομάτε ζωή,
Έδαρη ερημούτσε ως τσαι οι καρακάξε νι απαρνήτθαει …
Παλιόχωρα μι όμορφο , λησμονετά πατρίδα
Κια είνι οι δόξες ντι οι παλιοί , έχει όμως ελπίδα
Κάλε ξημέρουμα .Να κιμήνουμε το τόπο νάμου τσαι τα γρούσσα νάμου
Παράστσι τσαι Σάμπα– του Νοέμπρη : Ερήνη τσαι Λένα : του Πάνου Μαρνέρη
Παράστσι τσαι Σάμπα – του Νοέμπρη  : Α Τσακωνιπαρέα..
— Βρε Ερήνη, ακομπέτι μποίτσερε νι το μπόλι;
— Όχι δα, ύστερα απ 'ότσι με πέτσερε ;
Ο μα ξέρα;
—Τσι ντ'πέκα βρέ , ου κουτρουλιακό θα μ'ερέσει με σ'ετίου.
— Με πέτσερε ότσι τθαήερε περετέ, ντε κιάκαει τςεμάγρε τσαι τσαι..
— Βρε 'κιού, σχώρε μι τσιόατες για το βρέ, έδαρη είνι ποίντε το τςίτε τσαι εκιού ο μποίτσερε μηδέ το πρώκιου;
— Τσι επέτσερε;
Το τςίτε ;
ΕΜ ως πόσα θα ποίουμε πλέα..
— Όχι δα τσαι να ποίουμε ούτε το πρώκιου ο μποίτσερε ακόνη ..
— Καλέ ντε νία κουβέντα πέκαμε, μη βάλερε τα σίντα σι πιπέρι;
— Νιάε μι κα, έτζε ποίε το μπόλι, ειδεμής ο 'με πορούντε να ποίνουμε παρέα.
—Άλλιου τς'έγκεινη πάλι..
— Τσι άλλιου, τς'άλλιου Βρε Ερήνη !
Ο νιάτσερε τσι επέκαει;
— Για άλε μι τσ'επέκαει ;
— Για έντεοι πφι ο μποίκαει το μπόλι οι πόρου όλοι κλειστοί .
— Αμ σω καημένα , πότε πάλι ντ'εκάνε έντανη α πανταχούσα;
— Ενίου εκάνε νιάτε οπά τσι ένι αούα γουναίτσε….
Βρε βουήε ο τόποι κιά έσι ερικχουμένα εκιού ;.
— Ογή το Μέανε κια να ζάου τσαι εζού α μαργουτά ..
— Άκια να ντ'έμα αούα έδαρη αλλά έχε χάρη…..
Ξον απο τα μουτσούνα, θα βάλωει νιούμου τσαι κουδούνα,
Θα βάλωει νιούμου τσαι κατσόλι,άμα ο ποίετε το μπόλι ,
Κχίπτα ο θα μπαήνετε,μονέ από αλάργα θα νιλήνετε..
Καλε νάχουμε όλοι νάμου, με υγεία από το όμορφο Μέανε …
Παράστσι  του Μάτζη  .
Τα Χελιδονάτζα : ταρ
Ω καουρ εκοκιάερε , καλέ
Χελιδονάτσι
Τα τζέα μι εκοκιάερε να χκίσερε
Κονάτσι
Να φκιάσερε τα φωλήα ντι , ν' ανοίτσερε πουλάτζα
Ωσάν τσαι ετίου όμορφα , χρυσά χελιδονάτζα .
Άλλε μι ντε 'νι παρακαού, οπά τα ξενηκία ,
Πφουρ επεραήερε τάσου ταν Αρακία ,
Τσι τόποι δα οράτσερε , πετούντα πφούρ εζάτσερε ;
Οι γερανοί με άγκαϊ , τσαι τάνου τα φτερά σου
'Γγραΐα τα νυχάτζα μι
Τσαι απ' το μακρυού το σούκχο σου
Ψιουχρέ βατσιούλι αρτσετέ , έμαϊ κίντε τα πορεία
Πφι ήγκι έχουντε του γούε σου για ταν ατσά πορία
Επεραΐα πέαγο
Ατςέ τσαι ερηνία
Τσαι εζάκα τσαι κατσάκα , τάσου ταν Αρακία ..
Αντροίποι κατακούβανοι τσαι μελησσοί οράκα
Τσαπόλιτοι ξεσκούφουτοι , τσαι σςιόμαση σα θράκα …..
Καλέ μήνα σε όλε το κόσμο τσαι με το καλέ να δετθούμε τα χελιδονάτζα πφι ναμου είνι φερίκχουντα ταν….
ΑΝΟΙΞΗ……
…………… ΕΚΕ ΝΙΟΥΝΤΕ ΤΣΑΚΩΝΙΚΑ …….
Ουουου βρε κολλέγισα
Τσαι παθήκα α κικρατά εζού τσαι παθήκα .
Τσαι παθήτσερε πλέα
;.
Κολλέγισα μοι ο 'νει έχουντα αμογημό .
Πάλι τα ιίδα νίλει βρε με κχράερε .
Ο 'Ζάκα πφι να μην έμα έγκα τα τζέα τα Σπύρενα τσαι τσι να ντ'αλήου .
Ντε 'ρουκίε ο κούε ;
Ποίε ντι
Νι' εσφυρίε τσιόα .
Νιε γράβε α εφημερίδα ποίε μι
Νι' εσφυρίε;
Βρε πφι να νι φάει α λύσσα με το πφι εμπάκα ταν αυλή
Ερουκίε τανου
Μοι να μη ξεστσίσει .
Καημένα τσαι εκιού ο 'σα ποία ένα τηλέφωνε να σι παρατζέλερε
Τουρ αντροίποι
, Έτρου μαθέ μπάτζερε ντουγρού τάσου τα τσέα .
Σα δε ντε μποίτσε κομμάκια κοτζιά αρνόκουνε …
Ο 'σει αούα πφι έκει όρπα ο Σπύρο, αμέρε να κόφει από σενίου ο θεός τσαι
Να δίνει σε έτενη , τσαι με γλυτούτσε από το λυσατέ ……
Καλέ ξημέρουμα ονείρατα γλυκά τσαι πάντα με υγεία .
Παράστσι  Αγούστου  .Εμέ Νιούντε Τσακώνικα …
……… Εμέ Νιούντε Τσακώνικα………
Αγούστου  .
……….Ο άτυχο θησαυρέ  ……..
Σούνα έκει νία 'κοσιάρα να αγοράσερε ένα λουκούμι ή ένα ζαχαρένιε τσολιά ή ένα βουλί από καραμέλα καρφουτέ
Το καλί ( γλυφιτζούρι ) .
Άμα τσα έμα παίζου με τα άβα καμπτζία τα γειτονία όλιου τσαι έμα κοκκορεγκούμενε για το θησαυρέ μοι .
Άμα γκανένα από τα παρέα
Ο 'κει κιστίου μοι έμα έγκου με το δρόνη τα τζέα , σε έμα μπάνου από τα γκρυψώνα μοι τσαι δρόνια κίσου να σι δενάτσου .
Έμα ποίου ταν επίδειξη
Μοι τσαι με το δρόνη πάλι το γκρυψώνα ….
Έτρου έκει ποίου τσαι ο Κροίσο πφι έκει δενάχου το θησαυρέ σοι το Σόλωνα
, Με τα διαφορά ότσι σε ενίου ο 'ρέστε
Γκανένα να μ' αλεί τα σοφά
Κουβέντα
( Μηδένα προ του τέλους μακάριζε ) για τσίπτα μπρι το τέλη να μη
Περηφανέμπτζη σιου
Α γιορτά τ' Αγιε Γιώρτση εσούτσε .
Συνταχούλια εζάκα τον Αγιε δίχως το θησαυρέ μοι .
Στολιστά α εικόνα
Του Αγίου με Δάφνε τσαι με
Λαλούϊδα το απότσου
Μέρη του Αγίου .
Ατσοί αμπάδε τα μανάλια τσαι όα τα τάματα , υφαντά ταγάρια , πρετθά τραπεζομάγκηλα , χρωμακιστοι μαντανίλε , βραχάνια τσαι μπολκάτζα .
Ατσοί αμπάδε τα
Μανάλια , τάματα τσαι παρακάλια
Α γρούσα νά απαραμάει
Τσαι ποτέ να
Μη γεράει .
Να ξημερουθούμε με νία όμορφο Ανατολή ..
Παράστσι  του Αμάη  .
ΑΤσακωνοπαρέα
Διάλογο παππού εγγονέ :  : του Πάνου Μαρνέρη .
—Κια έσι σιάτη μι ..
—Όρεγι παππού ….
—Έα να ντ'οράου τσαι να ντι καμαρού όρκο μι … Πφι ενάτθερε κοτζιά μι γουναίκα τσιόα …
—Έα βρε παππού έτρου μ'έσι ορού εκιού …
—Τσαι οι άλλοι πφου ντ' νι ορούντε όρκο μι ;.
—Καμπτζιούλι παππού …
—Όχι δα τσαι καμπτζιούλι , του παλιοί χρόνου καρδία μι
Ταν ηλικία ντι οι σιατέρε ίγκιαει
Στεφανουκχουμένει
Ίγκιαει ανοίντουντε τα δικά σου νοικοτσιουρία …
—Μπάτσε έσι Θέου να μι ποίερε κανία προξενεία παππού …
—Να μη νι ματαλήερε έγκεινη καμπτζί μι ..
—Για αστείο νι επέκα παππού ….
—Ούτε για αστείο
Να μη νι αλήνερε όρκο μι .
—Ο 'νι
Αούα νι παππού ….
—Εκιού θα τελειούρε το σκολείε ντι τσαι θα ναθείρε σπουδαίο άντρωπο …
—Παππού
Τσι έσι αού να ναθού ….
—Ότσι ένι θέα α καρδία ντι καρδία μι , αλλά ποτέ να μη ξεχάρε το τόπο ντι
, Γιατσί έντενη ο τόπο ένι ο τόπο νάμου , ο τόπο ντι .
Με το καλέ να ξημερουθούμε όλοι νάμου .
ΠΑΡΑΣΤΣΙ  του Νοέμπρη  .
Υστερούτερα από το ιίδε ράϊδε έμαει μαθέντε για τα κατουρθούματα τζε του νίτσιε από του συμμάχοι ενάντια το φασισμό .
Ο ανεμόμυλε του Παπουλάκου , με τουρ οδηγίλε απο ένα Ιταλέ , έκει έχου αναλαβητέ τα γέμηση τα μπαταρία .
Οι χρόνοι τα Γερμανικά κατοχή ,  –  , έγκιαει χρόνοι εφιαλτιτσοί τσε αφήκαι πληγάε Τάσου νάμου .
Χρόνοι τα κείνα , τα στέρηση του τσινδύνου .
Α καθημερινότητα νάμου έκει το χκιουποκάρδι .
Μετςητέ ο άντε , α κρίσα τσε Το φαέ .
Οι ελήε τσε τα χαρούπια το συνηθιστέ προσφάϊ .
Τα άχανα ( αγριόχοντα )  να μου ελειπέβαι , ίσως το μόνιου .
Τα τσέρβα τσε τα ιίτα μονάχα με συμβιβασμό με του μαυραγορίται .
Ένει θυμούμενε τουρ Ιταλοί καραμπινιέρηδε , του κοκκορόφτεροι , όπφου σε έμαει αούντε ενεί , πφι είγκιαι απολήντε ενεί τα πίκολα , για αβουγά τσε βούλοι .
ΚΑΛΕ ΞΗΜΕΡΟΥΜΑ ΤΣΕ ΜΕ ΜΠΟΛΙΚΟ ΥΓΕΙΑ……
Να ζάτε όλοι τα χούρα , να μαζούετε καννιά γαϊδούρα
Καλαμών τσε Καρυολίε , Λιανομάνατσοι ελίε .
Τσε Τσακώνικα έμε ΝΙΟΥΝΤΕ ,έμε θέντε έμε μπορούντε
Καθώς ελίε έμε κχριούντε , έμε λιανοτραγουδούντε …
Παράστσι  του Αμάη  ..
ΕΜΕ ΜΙΟΥΝΤΕ ΤΣΑΚΩΝΙΚΑ .
 ΤΟΥ Αμάη  .
Όρπα του
Γάςε έμαει περαήχουντε όλιου το απόγεμα , από
Το γιούρισμα του ήλιου ως το δειλινέ.
Νεμούμενα τα μανάρια παίζουντε ενεί .
Χάντε κόσμο έμαει με τα
Αρακαλητά νάμου , τα παιγνίιδα νάμου , τα τραγούϊδα νάμου .
Α φύση το κάτσι άλλιου .
Πολυσέλιδε το
Βιβλίε ση με του χρωμακισμοί τα κάθε εποχή .
Ποτέ ο ' μα χονταίκχου νη , πάντα
Νιε 'μα θαυμάζου ,γιατσί νιε 'μα 'ρέχου τέλειε .
Ένει πάντα όρπα τσαι ένει υπάρχα τσαι μπρι το Χριστέ….Το κοπάϊδι έκει ατςαιρέντα .
Γεννούα α Λάγιε
Πάντα δύου .Γεννούα τσαι α Λιάρα , πότε δύου πότε τσία .
Το κατούγι έδαρη γιομάκιου ζωή , με το βρήτσιμο από τα βανίζα τσαι τα ριουφάλια .
Α κατούνα λοιπόν έκει ατςαιρένα .
Χαιρούμενε έμα εζού αλλά τσαι ο Ντερβίση γιατσί έδαρη έκει έχου να φυάτσει τσαι τα μιτσά τσαι ίσως έκει αισθανκχούμενε πιο απαραίτητε
ΠΑΝΤΑ υγεία Τσακωνοπαρέα μοι .
Παράστσι  του Γενάρη  .Α Τσακωνοπαρέα με του νέοι .
Πφουγένι
Πουγγάλι
Πφουριάνα
Πάνεμα
Τσι μι νι ενέτζερε έγκεινη το πφουγένι;
Βάλε κχάμποσοι ελήε το πουγγάλι
Σε ένα άλλιου πουγκαλιούλι βάλε κανία γουλία άρτουμα να πανέμε τον άντε μαζύ με τουρ ελήε
Όρα μην λησμονέρε το κρέμου …
Τςούνε πανετά να σούσει για όλοι
Κιάσε το σάκχο από του πφουριάνε να μι βοηθήερε να νι ατθαΐσουμε τσαι να να νι ποτσούμε πανογώνι το μουάρι .
Ένει τσουπουτέ ο σάκχο το μόνιου κιάσιμο
Οι πφουριάνε .
Ενιάτσερε βρέ πφουγένι , να πανέρε το άρτουμα τσαι να αφήρε όσιου αραμάει
Το πουγγάλι ,τσαι έα κιάσε το σάκχο από του πφουριάνε να νι ποτσούμε το αγροκικό …
ΚΑΛΕ ΞΗΜΕΡΟΥΜΑ ….
ΠΑΡΑΣΤΣΙ  του Σετθέμπρη
Σαν τσαι Σάμερε: του Πάνου Μαρνέρη
Σαν τσαι σάμερε, τθου δέκα α ούρα
Τα σύνταχα τθα
Νέα Υόρκη τα Αμεριτσή τσαι
Πέντε α ούρα το απόγεμα τθαν Ελλάδα , εγκρενίαει του Δίδυμοι πύργοι
Τα Νέα Υόρκη .
Εχάτθαει
Πρεσσοί
Ζωέ .
Από τότθε α ελεφτερία τον άντρωπο περιορίστε ως ένα σημείε .
Άε α ζωή κατά πρεσσιού ό'κι το ιίδε όπφου νι έμαει ξέρουντε ως τότθε .
Ως πφι εκάνε τσαι έγκεινη το αναπάντεχο με τον Κοροναϊό .
Έδαρη,
Ίσως για το καλέ νάμου, να μου εκλείκαι τάσου του τσέλε.
Εκλείκαι τουρ Αγίουνε .
Εκλείκαι τα σκολεία.
Εσταμακίαι τα γλέγκια, τα πανηγύρια, του συγκεντρώσαι.Τσαι απαγορέφτε να δίνουμε χέρα αλλά τσαι όλοι να φορήνουμε ντροβάδε , μπουχάρια, μάστε .
Ίσως ένταει όα να είνι για το καλέ τα αντρωπότητα, Ίσως…..
Αλλά το
Έμα αντεχούμενε ότσι θα έμαει πιο προετοιμαστοί…
Οι αντροίποι τθο πλανήτα όλε θα ίγκιαει θίλοι, με πλέτερε καωσύνα τσαι νά βοήθήνει ο ένα τον άλλε , δίχως πολέμοι τσαι έχτρα … Μάλλον εμποίκα λάθος…..
Όχι μάλλον … Σίγουρα…
Μεριτσοί από του στέψε μι … Καλέ ξημέρουμα …
Παράστσι  του Απρίλη  .Α ΤΣΑΚΩΝΟΠΑΡΕΑ .
ΔΙΑΛΟΓΟ :
Α Σωφερίνα : του Πάνου Μαρνέρη .
Λ—Έα κάτσα να φκιάξου ένα καφούτςι ..
Π -Φκιάξε νι
Λίενα να αλήωμε
Τσαι το Φετζάνι ;
Λ-Εφκειάκα τσαι κάτσι κουλουράτζα , για δοτσίμασε τσαι εκιού , γιατσί έντανη τα βοά
Με ένι φαγκισκούμενε ο
Πετυχήκα σι .
Π-Ο καφέ
Γειτόνισα άλλιου πράμα νι έσι έχα πετυχητέ τσαι τα
Δόση σι .
Λ -Ναί
Τσεροκαλέ ένι , νιε πετυχήκα τσαι το φτάμα …
Π-Τσι έσι αούα βρε κολλέγισα λουκούμι είνι τα κουλουράτζα …
Λ-Ου 'νι τσαι τόσιου , αλλά χατά ο θα ζάνει , θα σι φάμε .
Π-Ορή Κίε το καφέ ,
Γιούρισε
Το φετζάνι τσαι σταύρου νι
 Βολαί να ράμε θα ναθούμε σωφερίνε !!!
Λ-Τσι ένι ξέρουντα τσαι το φετζάνι αλλά
Αφού νιε μελετήτσερε να νι
Κίουμε αγάλι αγάλι να νι αλήερε Παναγιώτση !!!
Π-Για δει μι νι ογή
Να νι οράου … Γειτόνισα ο πρόκετε να ναθήρε Σωφερίνα …
Λ -Οϊμε κια νι οράτσερε ….
Π-Να να όρεγη νιε 'νι δενάχουντα καθαρά μαθές … Για να οράου τσαι το δικό μι ….
Λ-Για ξοίκα βρέ γειτόνισα άμα ο ναθού εζού τουλάϊστον
Να σωφάρερε εκιού ….
Π-Τάτσε μι ,τάτσε μι γειτόνισα εζού θα ναθού σωφερίνα …
Λ-Παναγιώτση άμα ναθήρε εκιού σωφερίνα εζού θα ναθού πιλοτίνα για τα αρόπλανα …..
Π – Έγκεινη θα νι οράμε κολλέγισα ……
ΚΑΛΕ ΞΗΜΕΡΟΥΜΑ ΤΣΑΙ ΚΑ ΑΜΕΡΑ ΝΑ ΕΧΟΥΜΕ ΟΛΟΙ ΝΑΜΟΥ
ΕΜΕ ΝΟΥΝΤΕ ΤΣΑΚΩΝΙΚΑ
Παράστσι  του Αωνάρη  .
Αίσωπο Αίσωπο  :του Πάνου Μαρνέρη .
……… Ο Λιούκο τσαι α 'γίδα…….
Νια βοά ένα λιούκο οράτσε νία γίδα πφι έκει νεμουμένα σε νι γκρενίλα , αλλά όγο του ότσι ό'κι πορού να νι ζυγούει για να νι κιάσει ,εστσέφτε τσαι νι επέτσε
Κχάμπα όρεγη πφι ένι
Εζού , το χόντι ένι τρυφερέ τσαι μπόλικο τσαι θα ερέσερε πρεσσά νεμά δίχως να έχερε το φόβο να μπάτσε τσαι γκρενιστήρε .
Α γίδα αφού νι ενιάτζε κα , νι απογήτθε : ο 'σι αού μι
Ο πονηρέ εκιού , έσι χωλήου για τθο κια θα νεμαθού εζού νη εκιού ο 'σι έχου νεμά τσαι έσι ψαφού ;
Έτρου τσαι οι κατσοί αντροίποι πφι είνι θέντε να κακοογήωει του καλοί αντροίποι ου 'νι καταφερίκχουντε τσίπτα με τα μαργιολοκουβεγκιάσματα σου .
Έτρου τσαι α εξέλιξη να μου ένι μαργιολέγκα
Τα γρούσσα τα Τσακώνικο πρεσιού νι ένι παιδέγκα
Καλέ ξημέρουμα θίλοι μι
, Με το καλέ να ξημερουθούμε…
ΈΜΕ ΝΙΟΥ ΝΤΕ ΤΣΑΚΩΝΙΚΑ ……….
Παράστσι τσαι  του Οχτώμπρη  .
Του χρόνου πφι τα αφεγκικά νάμου ίγκιαει οι Τούρτσοι
Τσαι πφι
( Όα σε έκει τρομάζα α φοβέρα τσαι πακούνα α σκλαβιά)
Οι Τεριωτοσαπουνατσιάνοι ίγκιαει χκίζουντε σε κάθε οικισμό τσαι ένα Αγιούτςι το οποίε σε έκει δίντα δένανη ελπίδα σε έτεοι του κουβάνοι τσαι αραχνιαστοί , χρόνου .
Αργούτερα άμα τσαι εκοκιάε α Εθνικά επανάσταση του ,
Απο έταει τα μιτσά Αγιούτςια άκει να άρωει το φως τσαι ταν
Δένανη για ταν Ανάσταση
Του
Ξετθαϊσμού .
Ένει αλήιθα ότσι
Οι Τεροσαπουνατσιάνοι μπρι ναθούνει τα δύου χωριουδάτζα , ο Τερέ τσαι το Σαπουνάτση ,ίγκιαει ζούντε σε μιτσοί γειτονίλε ( οικισμοί ) σκορκιστοί τουρ αγκωνέ ,
Τθο
Γιούρε
Τόπο .
Όκια έκει αρέ , κηγάϊδι τσαι ανάβολε για να έχωει το ύο σου έκει τσαι νία μιτσά γειτονία με τσεάρια
Χκιστά με πέτσουνε.
Οι γειτονίλε έντεοι
Πρωτοφαγκίσταει του βυζαντινοί χρόνου τσαι κχοντούτθαει ως το τσαιρέ τα
Τούρτσιχο σκλαβιά .
Οι πλέτεροι τότθε
Ίγκιαει τσοπάνηδε τσαι χωρόγοι
Να ξερίχουμε
Κανιά ματία γιούρε
Νάμου
Τσαι να βοηθήνουμε
Όσοι
Είνει έχουντε ανάτζη ..
Παράστσι  του Σετθέμπρη  .
Παππού εγγονέ  : του Πάνου Μαρνέρη ….
—Παππού τσι έσι ποίου , με τσι έσι ανακατουκχούμενε πάλι ;
— Όρεγη ένι καμπτζί μι ένι ετοιμάζου το αλυσοπρίονε .
—Σαν τσι ετοιμασία νι έσι ποίου παππού ;
— Να όρκο μι ένι ξοικάζου τον άλυσε σι το αούλι σι .
— Κια θα ζάρε πάλι για κια έσι ετοιμασκούμενε
— Χειμωνικό ένι παρείντα καμπτζί μι ένι φρόνιμο να ετοιμασκούμαει ..
—Ακόνη οι τςιτςιρόνε ο σταμακίαει ,
Το χειμωνικό ένι μακρύα .
— Σιάτη μι ο 'σι έχα νιατέ πφι είνι αούντε τα καμπτζία του φρόνιμοι μπρου κεινάνε είνι φκιάντα το σωμό σου( είνι μαγερέγκουντα) ..
— Να αλήου ταν καθαρά αλήιθα ο καταβήκα , αφού έσι παλαίγκου με το αλυσοπρίονε ο σωμό κια ένι κχολίχου …
— Άμα σιάτη μι
Κεινάρε τσαι ο σωμό ο 'νι έτοιμο τσι θα φάρε ;
Αλλά αν ο σωμό ένι έτοιμο τότθε θα έχερε να φάρε ..
—Τσαι τσι ένι έχουντα έγκεινη να ποί με το Αλυσσοπρίονε .
— Να καμπτζί μι θα ζάου να κόψου κάβα , για ταν ικχάρα το χειμωνικό
— Παππού ο θα σι ζάμε κα μπίτι από τσι ένι δενάχουντα..
— Γιατσί καμπτζί μι τσι εμποίκα ;
— Ακόνη ο μποίτσερε ένι , αλλά έσι αλέστα
……..Με το καλέ να ξημερουθούμε όλοι νάμου……
…………..Εμέ Νιούντε Τσακώνικα ……………..
Ο ΧΡΙΣΤΕ ΑΝΑΣΤΑΤΘΕ
Παράστσι τσαι  ταν
Αμεριτσή ένει θεωρηκχουμένα πρεσιου γρουσούζα μέρα
Θεέ μη τσι ένει έγκεινη , Θεέ μη τσι επαθήκα
Κάτσι με έκει πρίγκουντα έκεινη 'καταβήκα .
Θύνησαι τσε συγκίνηση ενάτθαει κουβάρι
Απουρτέσε σε έντενη το Ναό του τόπου το καμάρι .
Δέει το Κίτσιο όρκομη τα σίντα ταν ελήα
Τσε έα παλληκάρι μη γιόμισε τα κουνία .
Ξεπέζεψε Γιώργο τσε εκιού , το άγο αγκράητσε 'νει
Άρε μπρακάτσι γιόμισε το ζώ ντη πόκισε νη.
Ξέρισε ύο Γιάννη ογεί , το φαέ μαθές να κχρίσου,
Να ζάου τα τσέα να νη απρού να μην αληκογκίσου….
Αγάκη του καρδίε νιούμου .
Παράστσι  του Οχτώβρη  .
ΕΜΕΝΙΟΥΝΤΕ ΤΣΑΚΩΝΙΚΑ .
ΠΑΡΑΣΤΣΙ  του Οχτώβρη  .
Τασ' τα χαρά έμα τσε εζού τσε το χορέ εμπάκα ,
Μα ως πφι να ποίου δύου στροφέ , ξυπνία τσε ετθάκα .
Πετάτσε α ευτυχία μη , το γλέγκι πλέα χάτθε
Οα πάλι το έδαρη τσε τσίπτα απ' όα ο νάτθε.
Έκει ένα όνειρε γλυκό , τσε τσίπτα παρατάνου
Τσε δυστυχώς τσε έγκεινη , το όνειρε έμα χάνου .
Ούτε ένα Καόγερε , ούτ' όνε , μήτε μουάρι ,
Μαϊδέ προύατα ,κχινά ούτε νεμογιδάρη ….
Καλε ξημέρουμα Τσακωνοπαρέα μη …..
ΟΠΦΟΥΡ ΕΝΕΙ ΑΟΥ ΤΣΕ Ο ΘΙΛΕ Ο ΝΙΚΟΑ Ο ΣΥΚΙΩΤΑ :
ΝΙΛΗΝΕΤΕ ΤΣΑΚΩΝΙΚΑ ΕΝΕΙ Α ΓΡΟΥΣΑ ΝΑΜΟΥ ….
ΤΣΑΚΩΝΟΠΑΡΕΑ ΜΗ   .
ΤΟΥ ΠΑΝΟΥ ΜΑΡΝΕΡΗ .
Σάμερε ένει ενταφιασκούμενε ο Χριστέ ..
Να κχακχούτσουμε τσε ενεί τα κακά τα ύπουλα συναισθήματα ναμου .
Να κχακχούτσουμε τα αμαρκήματα νάμου .Να κχακχούτσουμε του κατσοί νάμου εαυτοί.
Ού 'νει μονάχα οι παράδε α ευτυχία του αθρούπου.
Κιστίετε μη ,ένει νιού ( έξ ιδίας πείρας ) από ταν δικά μη πείρα .
Ευτυχία ένει να αγκαλιάζερε τα Μάτη ντη ταν Αφέγκη ντη τουρ αηθήνε ντη, να έσει χαρούμενε , να χαμογελήνερε , να χορατέμπτζερε , να έχερε καλοί σχέσε με όλοι το κόσμο να αγαπήνερε , να αγκαλιάζερε τα καμπτζία ντη , τα εγγόνια ντη , ολοι ντη του συγγενήδε ,του θίλοι ντη ….Τσε το ακριβούτερε τσε μοναδικό ταν ΥΓΕΙΑ …ΝΑ ΚΧΑΚΧΟΥΤΣΟΥΜΕ λοιπόν τσε ενεί σάμερε όα τα κακά , τσε να ανασταθούμε τσε ενεί μαζύ με το Θεάνθρωπο καλλίτεροι αθροίποι …..
Κα ΑΝΑΣΤΑΣΗ ΤΣΕ ΚΑ ΑΜΠΡΙΑ ΣΕ ΟΛΟΙ ΝΑΜΟΥ
ΠΑΡΑΣΤΣΙ  του Αωνάρη  .
Ο 'νει κιστίου να έκει έχα δουτέ τον Ιπποκράτιε όρκο αλλά νιε έκει ακολουθούα χωρίς καν να νη έχει σβαϊστέ πιστά .
Πιο πιστά τσε απο κχάμποσοι απο του σαμερινοί γιατροί .
Ποτέ ο αρνείτθε να δεί του γνώσε ση τσε να δρανίτσει τθον άρρωστε .
Άμα ου είγκιαει πορούντε να ζάνει τα τσέα ση οι άρρωστοι , έκει έγκα ετήνα τουρ άρρωστοι .
Αφού έκει ποία τα διάγνωση έκει Βάνα απουρτέσε τα πραχκικά ση θεραπεία , χωρις πλερωνή , ως τα Βαθεία ση γεράματα .
Πρεσά απο τα βότανα πφι έκει χρησιμοποιούα , σάμερε είνει άγνωστα .
Απο κχάμποσα θύτρα έκει αρίκχα λελούιδα , απο άβα φύα , απο άβα βαστάρια , απο άβα σίντε τσε ο άβα το πφράμα .
Παντα αισιόδοξοι τσε χαρούμενοι .
ΚΑΛΕ ΞΞΜΕΡΟΥΜΑ .
Παράστσι  του Δετσέμπρη
……Α ΤΣΑΚΩΝΟΠΑΡΕΑ ΜΕ ΤΟΥ ΝΕΟΙ…..
………ΤΣΑΚΩΝΙΚΑ με το Πάνο ………
Αγκραΐτςια μαγγούρα
Ο τσείε μοι ο Στράτη ο Μαρνέρη έκει φκιάνου όμορφοι αγκραΐτςε
Έκει έχου παρτέ τα τέχρα από ταν αφέγκη σοι το παππού το Λία
Γρία ξεκρεμάητσε τά αγκραΐτςια να ζάου να κίου γκάνα καφέ
Ο 'σει αού μοι βρε γέρου μπάρτσε , κοφτοί είνει οι χέρε ντοι ;
Ορεί έδαρη τα γεράματα εμπαλήτσερε γρούσα από ότσι ένει ορού
Όρα μη ντι φοζατθού  κοίτα μη σε φοβηθώ
Έσει έχα όρεξη οπφουρ ένει δενάχουντα…
Να βρέ γέρου γκρινιάρη να άρε νι , αφού ντ' ένει αγαπούα βρε κούγιελε…
Άμα ένει να μη μπάλερε τ' άντερα να μη λείπει .
Καλέ ξημέρουμα κολλέγοι μοι , καλοί γιορτέ σε όλοι νάμου ….
Εμέ Νιούντε Τσακώνικα…….
Παράστσι  του Ιούνη (Σερικχή)  .
Παππού εγγονέ : του Πάνου Μαρνέρη .
—————-Εμέ Νιούντε Τσακώνικα ——————-
Παράστσι  του Ιούνη (Σερικχή )  …..
Διάλογο  : Παππού εγγονέ : του Πάνου Μαρνέρη .
—Παππού κια έσι ;
—Όρεγη ένι καρδία μι …
—Κάτσα παππού ένι παρήα όρπα ..
—Στάσου καμπτζί μι , του χέρε μι να κχρίσου τσαι 'σούκα…
—Τσι έσι
Μαστορέγκου πάλι παππού ;
—Να καμπτζί μι τα περατά εβδημά έμα
Ζατέ
Όρπα το βόρεινε μέρη τα Πετίβα τσαι ερέκα ένα λουμάτσι από μέλεγο .
—Κια ένι α Πετίβα;
— Ορή σιάτη μι άμα κιάσερε το ρυάτσι το Τσέρφο μετά από κάνα δύου χιλιόμετρα τα σβά ντι χέρα ένι ένα μονοπάκι , άμα νι άρερε ύστερα από γκανία διακοσιαρία μέτςα το μέρη ένι λεγούμενε Πετίβα.
—Τσαι τσι θα νι ποίερε παππού το λουμάτσι .
—Μα θα νι γιουρήσου μαγγούρα καρδία μι …
—Ναι παππού ο θα μι δενάτσερε πφου νι έσι γιουρίζου ;
—Ακο λέει ο θα ντι δενάτσου ;
—Πότε θα νι ποίερε παππού ;
—Σε γκάνα δύου αμέρε σιάτη μι , θα ντ'αλήου να μόλερε .
Ο 'σι αούα μι αποφασίερε
Τσι θα ναθήρε;
—Όχι ακόνη παππού ..
—Τσι έσι αντεχουμένα σιάτη μι ;
—Ξοίκα παππού εζού ένι θέα να ναθού
Γιατρίνα , αλλά τσαι Δασκά…
—Τσαι που θα σι ποίερε τσαι τα δύου σιάτη μι .
—Βρε παππού μι 'νι αρέσουντα να μαθαίνου γράμματα τα μιτσιούλικα καμπτζιούλια .
—Επέκα εζού όχι καμπτζί μι ;
Καλε ξημέρουμα τθα Τσακωνοπαρέα τσαι σε όλε το κόσμο …
—————- Εμέ Νιούντε Τσακώνικα————————
ΕΜΕΝΙΟΥΝΤΕ ΤΣΑΚΩΝΙΚΑ …………..
Παράστσι  του Σετθέμπρη .
Βιολιτζήδε  …..
Ίγκιαει έτεοι πφι ίγκιαει ανάφουντε τα αίματα σε κάθε πανηγύρι
Σε κάθε γλέγκι , βαφκίση γάμο τσαι αρραβώνα .
Ίγκιαει έτεοι πφι με το όργανε σου ίγκιαει ποκίχουντε με χαρά του καρδίε τσαι του ψιούχε νάμου .
Τότθε ίγκιαει νήντε το βιολί τα πορία τα γειτονία τθο μαγαζύ τσαι ο αόρατε κόσμο ,το τάσου του καθένα , έκει αγαλιασκούμενε τσαι από τα προσώπατα σου έκει τσιχυνουμένα
Χαρά τσαι ευτυχία .
Νια αόρατε κράκα έκει κλειδούκχα τα μπόλικα σου βάσανα τσαι ντέρκια
Τσαι έκει αφήνα ελέφτερε μονάχα τα χαρά .
Του παλαιοί χρόνου ο Τσάκωνα , ο άντρωπο γενικά έκει διψού , έκει έχου ανάτζη
Τραγούϊδι τσαι το
Γλέγκι ,νιε έκει απαιτούα α καρδία για να μπαλατζάρει
Τα βάσανα
Τσαι τα μιτζιερία τα καθημερινά σου ζωή …..
Γιάκεινη λοιπόν έκει χορέγκου , έκει τραγουδού ,έκει γλεγκίχου
Έκει ξεφαντούκχου άμα τσαι
Έκει
Ερέχου ταν ούρα , ταν ευκαιρία .
………..ΚΑΛΕ ΞΗΜΕΡΟΥΜΑ ΤΣΑΙ ΠΑΝΤΑ ΜΕ ΥΓΕΙΑ ……
……………….Εμέ Νιούντε Τσακώνικα ………
…………Μιλάμε Τσακώνικα ……
Διάλογο  : Τούλα , Κώστενα :του Πάνου Μαρνέρη
—Αμ εζού ο θ'αλήου τσίπτα καημένα , αλλά εκιουουού…
Εκιού
Κώστενα .
—Τσι εζού Τούλα τσι να ποίου , κοτούα ένι να αλήου κάτσι;
Άμα νι αλήου κχίπτα αλλιά , τον εμπιά μι θα 'ρέσου .
—Τότθε κάτσα να ντι πρανίζει ο παλλικαρά .
—Μη φωνηάντερε , το καλέ πφι ντε ένει θέα ουουου θα μι σκωτούει .
—Να νι αλήερε τον αϊθη ντι το Σταύρο ή το Στέλιο .
—Ζουρλίστερε θα νι σκωτούνει οι αϊθήνε μι τσαι τσι θα αποναθού εζού τσαι τα καμπτζία ….
—Ο θα νι σκωτούνει αλλά θα νι ποίωει προσεχκικό.
—Όχι όχι όχι ουε Δέσποινα θα μι σκωτούει …
—Βρε
Κώστενα εκιού έσι τςέμα σαν το ψάρι Χριστσιανά μι ;
Τόσιου πρεσιού νι έσι φοζουμένα ;
—Τσεροκαλέ ένι αλλά να κάτσι βολαί … Πφου να ντι νι αλήου… Μπορεί να φταίου τσαι εζού
Ο 'νι ξέρα….
—Ο'σι ξέρα εκιού αλλά ένι ξέρα εζού ..Σαν ό'νι ντρεπούμενε ;
—Ταργά πφε θα μόλει θα σ'αλήουμε ένα χεράτσι με το Κώστα ντι …
—Τούλα μην ανακατούτσισιου, ο 'νι δικά ντι δουλεία …..
Όμορφο συνταχινά βοηθήνετε όκια τσαι όπφουρ έτθε πορούντε .
Εμέ Νιούντε Τσακώνικα ……………
……… Εμέ Νιούντε Τσακώνικα ……
ΠΑΡΑΣΤΣΙ  του Σοτθέμπρη  .
Ευχαριστήριε του Πάνου
Ένει θέου να ευχαριστήου θερμά τα Τσακωνοπαρέα μη .
Τα Τσακωνοπαρέα του  .
Είνει το πλευρέ μη για ένα χρόνε τσε παρατάνου, τσε είνει δείντε τα μάχη μαζύ μη .
Αμα ένει απογοητεγκούμενε μη είνει στηρίζουντε .
Είνει ξέρουντε Ποίερ είνει τσε ο 'νει ανάτζη να ση αναφέρου ονομαστσικά .
Είνει οι Θιλενάδε τσε οι θίλοι μη τθο   , πφι μαζυ έμε αγωνισκουμένοι.
Είνει λιγοστοί έντεει πφε αραμάκαει , γιατσί πραματις είνει κιστήντε .
Είνει λίγοι πφι είνει αγωνισκουμένοι γιατσί είνει αγαπούντε τα γρούσα τσε είνει λατρέκουντε το τόπο σου .
Εντανη τα προσπάϊθα νέε ετσινήκαμε πρεσοι αλλα οριστεί τα πορεία εκουράσταει ή εθεωρέκαει ότσι ο 'νει αξίζουντα .
Τζάμπα ο κόπο δηλαϊδή .
Ένει λυπούμενε για έγκεινη Ισως κάκια έμε φταίντε , διότσι ο νιε 'μπήκαμε αρτσετά ενδιαφέρον τσε δελεαστικό .
Ένει λυπούμενε ειλικρινα για έγκεινη ..
Όμως απο τα πρώτε αμέρα ένει κχαράχου τα βοήθα νιούμου τσε διαφορετιτσοί τρόποι Ώστε να κχοντουθεί το ενδιαφέρον , να κχοντουηθεί α σπίθα αναφτά , για να λαμπαδιάσεις α ικχάρα .
ΚΑ ΣΥΝΤΑΧΙΝΑ ΤΣΕ ΠΑΝΤΑ ΜΕ ΥΓΕΙΑ .
Παράστσι  του Αγούστου  .
Ένα καμπτζί εκρέβε τα πάκα από το δάσκαλε σι τσαι με χαρά νι αποσούτσε τα τσέα σι .
Όρπα α Μάτη σι νι επαινεύε για το ότσι εμποίτσε .
Νία άβα βοά εκρέβε ένα ιίδε .Όσιου ίγκιαει περούντε οι χρόνου τσαι έκι ατσαιρένου έκι κρέφου πιο ταχκικά .
Νια βοά νι εκιάκαει ταν ούρα πφι έκι κρέφου τσαι δεητέ νι αποσούκαει τθο δήμιε .
Όρπα έκι τσαι α Μάτη σι πφι έκι βούα δίχως σταμακημό – Τσι έσι παθέντα καμπτζί μι – έκι αούα ..
Ετήνε τότθε εφωνηάε τα Μάτη σι να ζάει να νι θιλεί για τελευταία βοά
Άμα τσαι εζυγούτσε κοντά σι , το καμπτζί σι ετσήβε τάχα να νι θιλεί , αλλά αντί για θίλημα
Νι εκατσίτσε το σούκχο τσαι αφού νιε κόβε σιαπέρε νι επέτσε.
Άμα τσαι με έσα ποία προσεχκικό τα πρώτε βοά πφι εκρέβα τα πάκα από το δάσκαλε έδαρη ο 'κι θε να μ' αποσούκχωει για κρεμά .
Διδαχή:
Το κακό ένι πρέπουντα να νι κόφερε έσιντα , όσιου μιτσή τσαι να ένι , τσαι αφού κοφτεί α σίντα θα τσεραθούνει οι καμοί …..
Καλε ξημέρουμα θιλενάδε τσαι θίλοι …..
Παράστσι  του Νοέμπρη  .
Ορειάτε
……… ΤΣΑΚΩΝΙΚΑ με το Πάνο ……..
Έτρου λοιπόν άμα τσαι τα Τσακωνιά
Διαδούτθε ο Χριστιανισμό , εχκίσταει τόσα πρεσσά μοναστσήρια πφι νιε ονομάνει :
Ο Άγιε σίνα τα Νόκιε Ελλάδα ..
Α έδρα τα επισκοπή έκει ταν
Αρχή
( Ο Ρέων ) Α σαμερινά Παλιόχωρα τσαι αργούτερα ενάτθε επισκοπή, Ρέοντος τσαι Πραστού .
Το οροπέϊδε έγκεινη τα Παλιόχωρα ένει γιούρε τα
 Χιλιάδε στρέμματα
Προς το βόρεινε μέρη ένει ερικχούμενε ο Δέρςε .
Ένει α κχραΐα πφι είνει τσυχηνούμενα όα τα ύβατα .
Είνει θέντε να αλήνωει ότσι έταει τα ύβατα είνει μπαήντα το Κρυονέρι Ο αφέγκη μοι έκει αού τσαι νία ιστορία .
Νια βοά τάχατες ένα χκηνονομήα ( Τςοπανόπουλε ) αναιμούτσε ταν αγκραΐτςα σοι τάσου το Δέρςε τσαι μετά από τσαιρέ ερέστε το Κρυονέρι .
Άμα τσαι
Εβούτσε ο Δέρσε
Α Παλιόχωρα
Ενάτθε λίμνα
Τσαι επρίτθαει δύου , αφέγκη τσαι
Υζέ
Από το σόϊ ( Παραστσευά ).
Ίγκιαει μπαητοί τα στσεπή για να γλυτούνει τσαι το ύο ετθάτσε ως όρπα τσαι επρίτθαει .
Ο Δέρςε εβούτσε τσαι άβα νία βοά γιούρε το  με
 Πφι νι ένει θυμούμενε τσαι εζού αλλά ξεβούτσε
Σε λιγούτερε από  ούρε..
Το μόνιου πφι ένει θυμούμενε ένει τα βροντά πφι εμπήτσε άμα τσαι εξεβούτσε ….
………..Καλε ξημέρουμα σε όλοι νάμου …….
……..Εμέ Νιούντε Τσακώνικα …………
ΠΑΡΑΣΤΣΙ  ΤΟΥ Φλεβάρη  .
ΤΣΑΚΩΝΟΠΑΡΕΑ ΜΗ ….
Εκχοντούτσε τον όγο ση ο 'νει πορού να αλήου .
Το Παράστσι μπρι του Δέφτεροι Αποκρίσιε , ο Κίτσιο έκει έτοιμο .
Με έκει περιμένου Σαμαρουτέ καοταγιστέ , ποκιστέ , φρεσκοκαλιγουτέ με τα χαϊμαλία ση , το κουδούνι ση , το στολιστέ κακίστρι ση τσε το κουβερκιούλι το σαμάρι για μακουσία .
Επεραήα τα  τα Σίο αφήκα κίσου μη το νεκροταφείε τσε με το Κίτσιο Άγκαμε τον ανήφορε τουρ Αναγανίε .
Όσιου έμαει ανηφορίζουντε ο Κίτσιο έκει γινούμενε οκνέ τσε αργοκίνητε , Σάματσι ό 'κει θέου να ποί έγκεινη το ταξίδι με γκανένα τρόπο .
Απο τουρ αναγανίε αγναντεύα τον Άγιε Λίδι .
Σε πέντε μήνοι τάσου , έγκεινη το μέρη μ' έκει νατέ πρεσιού αγαπητέ ,
Με τουρ αθροίποι ση τσε του καθηγητέ μη τθο Γυμνάσιε …
ΚΑΛΕ ΞΗΜΕΡΟΥΜΑ , ΠΑΝΤΑ ΜΕ ΥΓΕΙΑ ….
Παράστσι  Αγούστου .Α Τσακωνοπαρέα με του νέοι
Παθήτσερε τσίπτα ;
Επενάκα τα δουλεία
Όρα τσι άλλιου θ' αλήερε
Εζού νιά χαρά ντ' ένει ορού – ούα, – ούντα
Τσι νιά χαρά εκιάμα όλε , όα , όλιου ,
Ο 'σει ορού πφι εκρακούμα .
Γκανένα ,γκανία , ο σκωρέτθε από τα πρεσά δουλεία .
Τσ' έσει αού ;
Τσαι ο Λία τα Γιωργού ….
Έτενη εσκωρέτθε από το καημό σοι ο κακοδύστυχο
Εσκωρέτθε ο άραχλε , το χείλι σοι ο γειάτσε
Τσαι μπρι γεράει ο δύστυχο, το χώμα τάσου 'μπάτσε
( Εσκωρέτθε , επενάτσε )
( Άραχλε ή άραχνε )
Καλέ ξημέρουμα σε όλοι νάμου , με υγεία …
Έτανη , έγκεινη
ΕΜΕ ΞΙΟΥΝΤΕ ΤΣΑΚΩΝΙΚΑ .
Παράστσι  ΤΟΥ Αμάη το  .
Τον Άγιε Γιάννη του Τερού Επίστσεψη
Εμπήκα
Νιε ερέκα έτρου ακριβώς όπφου τσαι Νιε αφήκα
Εμπάκα το προαύλιε σοι τσαι το Σταυρέ μοι εμπήκα
Ξεικά ογή ξεικά οπά χαμόγελε τσαφήκα .
Οι πόρου ίγκιαει κλειστοί τάσου τον Άγιε ο 'μπάκα
Μα έμα χαρετέ πρεσιού γιατσί όρπα
Εζάκα .
Το πόσα γλέγκια τσαι χοροί τάσου τα θύνητση μοι
Σεΐρια βαφκίσια τσαι γιορτέ , απ' τα παιδικά
Ζωή μη .
Σκολιόπουα σαν έμαει , παίζουντα το τσυνηγητέ
Τόπι μάννα σαλίγκαρε , αμπάριζα γκριουφτέ ..
Νιλήνετε Τα γρούσα νάμου ένει το χρήε νάμου
……..Εμέ Νιούντε Τσακώνικα ……….
Παράστση  του Νοέμβρη  .
Φάτε όλοι τα βρεχτούρα , για να άβετε θερμίδε
Τσε νιλήνετε τα γρούσα , δείτε νη χαρέ τσε ελπίδε …..
Νιε 'μαει κχοντούκχουντε του χέρε νάμου ευλαβικά τζε μετά νιε 'μαει χαπακούκχουντε σα λιμαστά .
Έγκεινη έκει βάλσαμο τθα άϊδα νάμου στομαχάτζα .
Ποίερ έκει νοιασκούμενε για του λαδουτοί χέρε , τσε του λαδίε τα ίιτα νάμου .
Κάθε γουλία τσε νία ανακούφιση , κάθε γουλία τσε ένα δυναμωκικό χάπι γιομάκιου βιταμίνε τσε θερμίδε .
Όπφουρ έμαει τςούντε έμαει περιεργασκουμένοι το τσι έκει γινούμενε γιούρε νάμου .
Όπφου τα μηχανήματα , τα άραχλα τα κουραστά ζώα , αλλά τσε του χεροδενατοί ατςοίποι.
Βρετθέ ως το κόκκαλε τσε λαδουτέ από τα τσιουφά ως τα νύχια
Ο αγωγιάτα , έκει κουβαού τουρ ελίε απο του Τσέλε με δύου μουάρια πφι ση είγκιαει έχουντε φορεστέ δύου ατςοί κουδούνε .
Εκει έγκου απο τσέα σε τσέα για να ποτσούνει τα μπλέβρια με τουρ ελίε τσε να αποσούτσει τουρ ακχού γιομάτοι αϊ …..
ΝΑ ΧΑΜΟΓΕΛΗΝΕΤΕ .
ΒΟΗΘΗΝΕΤΕ ΑΜΑ ΕΤΘΕ ΠΟΡΟΥΝΤΕ .
………… Εμέ Νιούντε Τσακώνικα ………..
 Του Γενάρη  .
Τσακώνικα με το Πάνο διάλογο  .
Έντενη ο κούε ντι βρε Λίαινα με ζουρλίε .
Ε
Τσι να νι ποίου να νι σκωτού ;
Να μη νι σκωτούρε αλλά αναίμου νι τσαι κάνα κόκκαλε να σκωτούνει ταν ούρα σι ……
Τσι έσει θέα να μ' αλήερε ότσι ο 'νει ταγίχα το κούε μοι .
Τότθε τσι ένει έχου τσαι ο ' νει σταμακίχου το κχαουτέ ;
Έτζε τσαι ρώτει νει …
Ο 'σει αούα μοι τσι έσει παριστάνα έδαρη ;
Τα κχαμπόσα ;
Ααα αφού με έσει ρωτούα γιατσί ένει κχαούντου ο κούε ;
Κούε ένει τσαι ένει κχαούντου …
Τσαι α Γιωργού ένει έχα κούε , αλλά
Το κακό του δικού ντι του τραχίλι
Ο 'νει έχουντα ματαλημό .
Ο 'σει αούα , πφι ένει κχαούντου τσαι ο 'νει ζυγούντα τσίπτα ;
Βρε εζού ο 'νει
Έχα τσίπτα με το κούε εκιού έσει φταίει.
Νιε δεήτσερε ακατούσε από τα χαρουπία τσαι τάχα μι ότσι έσει έχα κούε ,
Άραχλε ένει
Κχαούντουντα μέρα νιούτθα για να νι νιάρε αλλά εκιού κουφούτθερε ,τσι ντε ένει φταίντα βρέ ;
Τσι έσει θέα να ποίου να νι'έχου λιουτέ .
Βρε άμα νι λιούρε θα
Μαζούει
Το νούρλε σι , θα νάρει τουρ εψιού
Σοι τσαι ο θα ξοικάξει κίσου σι , με ένταει
Πφι ένει τραβήντουντα
ΚΑ ΣΥΝΤΑΧΙΝΑ …..
Παράστσι  του Απρίλη  .
Για του Νέοι : του Πάνου Μαρνέρη .
Για του νέοι  : του Πάνου Μαρνέρη …
Ψαΐα , ψαΐλι
Ένι ψαίνου
Σαρούκχου
Ο 'σι αού μι τα χκηνά εζάκαει τα ψαΐα σου ;
Αποούρα οράκα τα χκηνά οπά το ψαΐλι …
Τόσοι αμέρε έμα λείπου , σαν τα ψαΐα ντι κχίπτα .
Βρε άμα ο 'σι τα ψαΐα ντι ξακιστανούμενε έσι ;
Έτζε ψάε τα σούκχα ντι
Ένι ψαίνου το τραπέζι
Έτζε ψάσου
Τσι έσι ποίου όρπα ;
Ένι ψαινούμενε
Ένι σαρούκχου ταν αυλή
Έτζε κχρύσου , ψάσου ,σάρου το ψαίλι ντι , άρε το καπόκι ντι τσαι γύρε χάμου να ξακισταθήρε .
Καλέ ξημέρουμα …Εμέ Νιούντε Τσακώνικα .
Τζελίνα α χωρατατζού :Ταρ Ελένη Μάνου .
Παράστσι  του Αωνάρη .
ΤΖΕΛΙΝΑ Α ΧΩΡΑΤΑΤΖΟΥ : ταρ Ελένη Μάνου
Ε.
Θυνικχουμέναρ έσι Λενιώ μι, πφ'εζάκαμε μαζί με τα Τζελίνα να κειράξομε το γέρου Γιάννη το λεκοτσούφαλε.
Λ.
Α Τζελίνα, κά σι ούρα τσαί καλέ σι μελέκημα, ατσά χωρατατζού, όκι αφήνα σε ησυχία γκανένα, νάκια έκι τσαί καόψιουχο, αλίμονό σι!
Περατά μεσάνιουτθα θα έκι, έμαϊ ντίντε ράσσα τθαν αυλή τα τσεία Μαρούα, εβαρέμαϊ τσαί εστσέμαϊ να ζά να κειράξομε τα τσεία Γιαννού.
Κιά έμαϊ έγγουντε τσαί ενεί βρε οι αθεόφοβοι, δύου γεράδε μοναχοί σου ήγκιαϊ, τα καμπζία σου σκορκιστά, άβα τθα ξενικία τσαί άβα παντρευτά τθου τσέλε σου.
Σαν έκι σπαγγοδεητέ ο τσείε Γιάννη εζάκαμε να ποίομε του βαρκάζηδε τάχαμου να ν' άρομε πράμα, λεϊμόνια,
Πορτοκάλια για τον Περαία.
Ταμάνι εβαλήκαμε τα αντζικά τσαί εζάκαμε να ντούμε τον πόρε.
Ότσι εκαταβήτσε πφουρ έκι να ν'αζει παρούτσι, ναμ'εβαλήτσε τάσου, τσαί επέτσε τθα γρία σι, φκιάσε καφέδε τθα καμπζία!
Μα τσαί ετήνε ο άραχλε όκι έχου το θεό σι, άμα εζουνίστε μπαγιόκι, στραβό, ξεστραβό, ετάτσε από τον κρεββάτα!
Α Τζελίνα πλέα εδούτσε τον όγο σι πφη ταν άβα αμέρα συνταχούλια θα ανταμουθούνι τθον καφενέ να ζάνι τθο πεζιβόλι να 'ράνι το πράμα.
Εκιού βρε κολέγισσα όσα μπορούα να κχοντουθείρε, έσα κχρατθά από τα γέλια, όσα αντεχουμένα να μπαῒομε τάτσου, α Τζελίνα όμως ατάρατθε, εδούτσε τσαί τα χέρα σι.
Με έκει αγαπού πρεσιού ο παππού όπφου έκει αού τσε ο ιίδε .
Οξόν το ότσι έμα έχου το όνουμα ση νιε έμα ονοιάζου πρεσιού τα σιούκχα.
Το κάτου – κάτου εγγόνι ση έμα , καμπτζί τα σιάτη ση .
Νη είγκιαει ανήκουντα τσε τα δύου , σα το δεντρικό με του Κλάρε ση τσε τα παρακλάϊδα ση .
Εφύγκαμε τα αργαούματα με τα δροσία απο το Τςουμία , αγροηστέ το ένα μουάρι ο παππού τσε το άλλιου εζού .
Καμαρούκχου έμα όπφουρ έμα αγροηστέ το μουάρι με το δίγλωσσε κουδούνι , τσε πρεσιού ευτυχιστέ , αν τσε έμα ξενιτεγκούμενε για πρώτε βοά ….
…ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΗ .
ΒΟΗΘΗΝΕΤΕ ΤΟΥΡ ΑΝΗΜΠΟΡΟΙ ….
Ο παππού μ'έκει αγαπού , όλιου μ' έκει αγκαλιάζου
Τσακώνικα όλιου με έκει νιού , έκει αού νιε μα ονοιάζου
Ιωάννα ένει έχα τον όγο .
Έτθε ξέρουντε τσι να ποίετε .
Να νι Τσοινοποιήετε τσι άλλιου ..
Άϊντε μπράβο …….Μ
Παράστσι  του Οχτώμπρη  Τσακωνοπαρέα μοι .
Ο Άγιε Σπυρίδωνα τθο Σαπουνάτσι ( του Δετσέμπρη ) πφι ένει τσαι το νεκροταφείε εχκίστε το  τσαι έκει ο ενοριακό Άγιε ως το .
Εχκίστε ο Άγιε Κωσταγκή τσαι ένει από τότθε ο ενοριακό Αγιε .
Τθου Μαντρανίε το  τάνου τά χάματα του παλιού Αγίου εχκίστε ο Άγιε Αντρία (  του Νοέμπρη .)
Τθαν Ανατολικά μερία πφι έκει
Α Ακρόπολι του αρχαίου Τερού το σαμερινέ Κάστρη , είνει ακόνη ερικχούμενα τα ερείπια τα Δεσποίνη (  Αγούστου ) τσαι κατά όπφουρ είνει αούντε εχκίστε το  .
Τθου Καμάρε με τα σκαψίματα πφι ενάτθαει ερέσταει τα ερείπια τ' Άγιε Νικόα πφι εχκίστε το
Οι ανασκαφέ
Ενάτθαει γιατσί ο
Λία Κότσινε ( Λέου) οράτσε τθο όνειρε σοι ένα Καόγερε λεκοτςίχη πφι νι έκει αού να σκάψει σε έκεινη το μέρη .
Όρπα ερέστε α εικόνα τσαι τα ερείπια του Αγίου γιάκεινη εσταλίχτε ο τσαινούρτση δίπα ακριβώς από το παλιέ .
Το κάμπο ο Άγιε Σωκήρα (  του Αγούστου ) εχκίστε το  , το  νι εγκρενίαει τσαι εχκίστε τσαινούρτση τσαι ατσίτερε
Άγιε .
Α Αγία Μαρίνα ( Ιουλίου ) εχκίστε το  τσαι ένει α νέα ενορία του Τερού ..
Ο Άγιε Δηνήτρη εχκίστε το  τθα μνήμη του Δήμου του
Αλευρά
Πφι εσκωτούτθε τον εμφύλιε …
Αγάκη τσαι σόμαση του καρδίε νιούμου .
………………Εμέ Νιούντε Τσακώνικα .
Αίσωπο : Διαστσευή από τον Πάνο Μαρνέρη .
Αίσωπο   : Διαστσευή από τον Πάνο Μαρνέρη
………..Οι οδοιπόροι τσαι α πατάνα ……..
Ένα μεσαμέρι πφι ο ήλιε έκι δέσου το πέτςε δύου θίλοι πφι ίγκιαει τςάχουντε αντάμα , ακειστατοί όπφουρ ίγκιαει εδρανήαει να τσαπρουθούνει κάτου από τάν απότσια τα πατάνα .
Ανάστσεα όπφουρ ετσαπρούκαει ίγκιαει ξοικάζουντε το δεντρικό .
Έγκεινη το δεντρικό , ίγκιαει αούντε ένι άχρηστε τθουρ αντροίποι γιατσί ό 'νι ποίντα καρποί .
Α πατάνα σαν σε νιάτσε επέτσε σι .
Τόσα γαϊδουρία τσαι αχαριστία πλέα ;
Ακόνη τσαι έδαρη πφι έτθε δροσισκουμένοι ακατούσε από ταν απότσια μι ,
Με έτθε αποκαούντε άχρηστε τσαι μ'έτθε βζίζουντε…
Διδαχή : Έτρου ένι γινούμενε τσαι με ουριστοί αντροίποι ούγειοι
Είνι βοηθούντε τουρ άλλοι , είνι άδικα δεχουμένοι κακηγόριε τσαι συκοφαγκίλε …
Καλέ ξημέρουμα σ' ετίου Τσακωνιά
Τσαι σ'όλε το κόσμο τσαι Ντουνιά .
Το μανάρι ντη εκάνε ταν αυλή μη , α κότθα ντη εφτερατσίε ογεί μερία , κάτσι τέτοια παραμιτσά , πφι ού 'γκιαει κχοντούκχουντα πρεσιού, κάτσι σαν ταν ανοιξιάτσιχο μπόρα πφι ένει παρία τσε ένει φύα .
Α Γιωργού τσε α Νικοού ου 'γκιαει ξεσινερισκουμένοι
Του πεθερέ σου τσε ου 'γκιαει χαούντε του καρδίε σου τσε ταν αναμεταξύ σου σκέση .
Τσι να ποίουμε ;
Γρίε γουναίτσε είνει ;
Τουλάχιστον α Γιωργού με τα Νικοού είγκιαει ζατοί ως τα Τρίτη
Του Δημοκικού……..
Του χαρέ τσε τού στεναχώριε μαζύ ..
Τθά φτώχεια τσε ταν ανέχεια πάλι μαζύ .
ΤΣΑΚΩΝΟΠΑΡΕΑ μη ΚΑΛΕ ΝΙΟΥΜΟΥ ΞΗΜΕΡΟΥΜΑ ..
Παράστσι  του Σερικχή  .
Άγρια άχανα έκει βράζα .
Κχαμπαήε το λουπάϊ απο ταν ικχάρα νιε ξεστσεπάε τσε με νία ατςά κηρούνα χωρις να ση αφεί να στρατζίξουει εβαλήτσε τα άχανα απανούσε απο τα παξιμάϊδα .
Εφκειάε έτρου ένα καταπράσινε κουρκούλι απο άγρια άχανα .
Εξερίε κχάμποσιου άτσι , μπόλικο Άι τσε λεϊμόνι , σε ανακατούτσε τάσου το σκουτέλι τσε νιε Βαλήτσε απουρτέσε μη .
Το ιίδε εμπήτσε τσε για ταν αφεγκία ση .
Εσταυρωκοποίτθε  βολέ .
Καουρ εκοκιάερε όρκομη , με εφτσήτθε.
Καου ντε ερέκα τσεία απογήμα .
Ξεχάκα να αναφέρου του πράσινοι κατςουτοί ελήε .
Έκει το συμπλήρουμα , α συνοδεία τα Τσακώνικο παπάρα τα τσεία μη
Θα Κίου τσε ουζάτσι , να ντρεουθού λιγάτσι …..
Παράστσι  του Φλεβάρη  .
Για όλοι του δουλείε απουρτέσε ο Αμερικάνο .
Φερίκχου του μπατάτσε απο το Καστρί , τα κούτσουρα απο το Σίνα , χαρούπια , ελίε , το άλεσμα , το λιτριιδίε , τα χοριγοκάνινα .
Νιε έμα αγροήχου τσε με έκει φαινούμενε ότσι έμα ο Κολοκοτρώνη .
Με ένα σφυριχτέ έκει σταμακίχου ή τσινού.
Ένα αφρέ τράβημα απο το κακιστρόδεμα αρτσετέ να σιούψει όκια έσα θέου .Νιε έμα αγροήχου τσε καμαρουτέ νιε έμα έγκου για πόκισμα - βολαί ταν αμέρα , τα βρύση του Πολίτα ή τα κηγάϊδα του Γιωργουλή .
Τουρ όμορφοι παιδιτσοί μη χρόνου ο Αμερικάνο σε έκει ποίου ομορφούτεροι .
Μετά απο κχάμποσοι χρόνου ο Αμερικάνο άε αφεγκικό , νιε αγοράτσε ο Αλευρόγιαννη .
Το τσαινούρτση ση αφεγκικό νιε υπηρετήτσε πιστά ..
ΜΕ ΥΓΕΙΑ .
………… Εμέ Νιούντε Τσακώνικα …
ΠΑΡΑΣΤΣΙ  του Απρίλη  .
………… ΧΡΙΣΤΕ ΑΝΑΣΤΑΤΘΕ ……….
Στεφάνι α ικανοποίηση , έπαθλε το μεράκι
Έπαινε το καμάρουμα , μετάλιε α αγάκη .
Απ τα ζωή εφύγκατε , μαζύ τσε πάλι έτθε
Τα αλήϊθα γκανένα από σ' εμού
Τον άλλε ο βαρέτθε…
Αγκαλιαστοί έτθε έδαρη , ταν αιώνιε κατοικία.
Τότθε παλιά εζήκατε σε έντανη τα γειτονία .
Τσε νά 'νει α εξήγηση , πφι εκάνα τςε νη μ' οράκα
Έκει έτανη α γκριουφά φωνά ,
Το κάλεσμα πφι 'νιάκα
Ένα τσε μοναδικό τσεράτσι εζού ανάβα
ΕΝΑ ΕΝ ζωή έτθαει εμού έτρου τσε τα ζωή ταν άβα .
Ανάσταση τα Γρούσσα νάμου …..
Ανάσταση τα γρούσσα νάμου .
Παράστσι  ΤΟΥ Αωνάρη .
Το χωριουδάτσι ….Του τότθε ……
Το χωριουδάτσι με του
Πετσιλιστοί τοίχοι
Τα τσελή τσαι τα μάντρα , μέ τα λουλατσιστά παναθούρια τσαι πόρου τού τσέλε .
Με του καπνιστοί φούρνοι ,με τα θεμωνία από κχριανίδε , τα
Προσαανάματα τσαι του νταβελοί ανάκοντα ….
Με ταν αιγίδα δεητά κοντά τα τσέα να συλίντει το ριουφάλι
Ή τα προβάτα να συλίντει το βάνε .
Με τον όνε , το μουάρι ή το άγο δεητά ταν απότσια τα χαρουπία ., Να τςούνουει το σανέ σου τσαι ο νούρλε
Σου να δέρει ογή τσαι οπά για να μπλέψει του μούζε .
Με το κούε τσαμπρουτέ το τσεντρί τα τσελή , να μετςήνει τα τεμπελία σοι τσαι να λαχανήντει με τα γρούσα τάτσου , το τθούμα ανοιτθέ , ογεί οπά να χκιουπήνει το νούρλε σοι τεμπέλικα τθο χώμα τσαι να απαντέχει το δρόσισμα τα νιουτθέ ….
Το χωριουδάτσι
Έν'όμορφο
Τσαι καοπετσιλιστέ,
Λουλατσιαστοί οι
Πόρου σοι τσαι καοστολιστέ
Μα α γρούσα ένει χωλιατά ,πάσιου σεκλεκιστά
Λίγο ένει λησμονετά τσαι παραγκωνιστά ….
Πολύχρονοι οι
Λιάδε με υγεία ….
Τσακώνισε , Τσάκωνε τσε Τσακωνόπουα …Α Τσακωνοπαρέα  ένει μιτσαίνα .
Ο ενθουσιασμό ένει λείπου .
Ενώ αρχινήαμε πρεσιού κα , όνη ορού ζωή , ενθουσιασμό αλλα ούτε τσε συμμετοχή .
ΒΟΗΘΗΕΤΕ για να πετύχουμε .
Ενει πρέπουντα να  νη κιστίουμε τσε μόνο έτρου θα μπορέμε να νη μεταδούμε ……
ΕΜΕ  ΝΙΟΥΝΤΕ ΤΣΑΚΩΝΙΚΑ
Παράστσι  του Δετσέμπρη  .
Πάνο Ελένη  μπρου του Χριστού : του Πάνου Μαρνέρη ..
— Ο 'κι έχουντα λεωφορείε τότθε ;
—Έχουνταρ έκι Λενιώ τα γραμμή , έκι φύντα τα σύνταχα για Αϊθήνα
Τσαι ένα έκι παρείντα από Αθήνα τθον Άγιελίδι κατά του – τ'αργά .
—Εμού τα άραχλα έτθαει μαραινούμενα , από μιτσα τθα βάσανα ..
— Ουουου χαρέ άμα άκια να ζάμε τα χωριουδάτζα νάμου αλησμόνετοι
Μι είνι αραματοί έτεοι οι πεζοπορίλε .
—Αλήιθα;;
— Ναι Λενιώ έμαει μαζουκχούμενα καμπζία από το Μέανε, από του Σαπουνάτση,
Τσαι από το Τερέ ένα σωρέ καμπτζιοβόλια τσαι νι έμαει κόφουντε
Με του που πούε ..
— Ως πόσοι ούρε έτθαει τςιάχουντε ;
— Γκάνα δύουρε ως τα Μέανα γκάνα τςιάρι με τςειρέμισε ως του Σαπουνάτσι τσαι γκάνα
Τεσσάρι ούρε ως το Τερέ …
— Ο 'σι αού μι Πάνο ο 'κι σταμακίχουντα γκάνα αυτοκίνητε να νι μου άρει ;
— Ο 'μαει έγκουντε από τα δημοσιά γιατσί έκι πιο μακρύα, πάρα έμαει έγκουντε από τουρ Άγιοι Πάντε
Τον ανήφορε τουρ αναγανίε
Του Λίμνε ,Μέανα , Σερνιάλι , Σαπουνάτση τσαί
Τερέ .
— Ουουου τσι παιδεμό!!!
Έτζε να αλήερε τα σαμερινα καμπτζία να ποίωει το ιίδε ..
— Έδαρη καψο Λενιώ τσαι για ποίε όγο να νι ποίωει;
Καώς να δετθούμε τα γέννα του Σωκήρα νάμου του Χριστού
ΕΝΕ ΝΙΟΥΝΤΕ ΤΣΑΚΩΝΙΚΑ .
Νικόα Λαλουδάτση ( Κόλια ) , Σπύρο Κ.
Τσυριάκου
Λεωνίδα Ι.
Καρδαρά , Παναγιώτη Η.
Λουκά
Κώστα Λυρή ( Τσιρίμπαση) Νικόα Γκουβύση ( Δέπη )
Λία Σαπουνάτση ( Γούλε ) , Θανάση Κατσίγκρη ( Τρικούπη )
Κώστα Πέτρου , Γιώργο Κ.
Παπαϊδά , Γιώργο Τσουκάτε ,
Ο αϊθή ση Νιχάλη πφι εσκωτθούτθε ταν αντίσταση το ,
Σαράντο Δ.
Παπαϊδά τσε ο αϊθή ση Παναγιώτη ( ο οποίε εσκωτθούτθε τσε του οποίου το όνουμα ένει έχου γιατσι με ένει έχου βαφκιστέ ο υζέ ση Μίμη ) .
Δηνήτρη Κουρμπέλη ( Ήρωα ) ,
Παναγιώτη Κώστα Αλευρά ( Παντελεήμονα ) , Γιώργο Ψαρά .
Νιχάλη Λια Αλευρά , Γιώργο Ι.
Πολίτα ( Σπόρδη )
Οι αϊθήνε Κώστα Νικ.
Ντουζένη ( Λαρίο ) τσε Γιάννη Νικ.
Ντουζένη (Βαςο ) , οι τσείου νέμη , αϊθήνε τα Μάτη μη …
ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΗ.
ΠΑΡΑΣΤΣΙ
Ε Ν Ε Ι
Παράστσι  του Σετθέμπρη :Ελένη τσαι Πάνο:του Πάνου Μαρνέρη
Παράστσι του Σετθέμπρη  : Α Τσακωνοπαρέα ….
Ελένη τσαι Πάνο : του Πάνου Μαρνέρη.
—Να οράμε σάτσι βρε Λενιώ ως πόσα καμπτζιούλια θα μόλωει ;
—Ντ'ένι ζηλέγκα βρε Πάνο ….
—Έγκεινη να νι προσέξερε ό'νι καλε πράμα ..
—Ο θα μι ρωτήερε γιατσί ;
—Γιατσί Λενιώ ;
—Να πφι έσι ποίου μαθήματα τα καμπτζιούλια .
—Ααα ο 'νι μοναχό μι, ένι α Λένα , α Θωμαή τσαι ο παππά Νιχάλη ..
—Εζου ακόνη ο 'νι ξέρα τσι
Θα ποίου
Αλλά όκια μι καλένει ένι αλέστα ….
—Χαλάλι ντι βρε Λενιώ αφού νι ένι ξέρου ότσι έσι δία τα ψιούχα ντι για τα γρούσσα …
—Έδαρη του τελευταίοι  με  χρόνου ένι ποία μαθήματα τουρ ατςοί από το Σκάιπ
, Ένα πρόγραμμα του αρχείου Τσακωνιάς ..
—Ναι , ναι Ελένη μπράβο μπράβο όλοι , όλοι , ο καθένα από το μετερίζι σι να Βοηθήουμε τα γρούσσα νάμου .
—Βρε Πάνο ότθε ποίντε μαθήματα τσαι τουρ ατςοί ;
—Ααα όρπα ένι α δασκά νάμου α Γιωργία σ' ένι έχα μποιτέ όλοι σαΐνια
—Τσαι τθο Γυμνάσιε ;
—Τσαι οπά ,εζού με τα Γιωργία ξουράϊθα θα σι ποίουμε .
—Χαλάλι νιούμου α ούρα κα με το καλέ
Να τσινήετε ….
—Τσαι Εμού οπά τον Άγιε Λίδι με το καλέ με το καλέ !!!
Καλε ξημέρουμα α ούρα κα τσαι κα μαθήματα …..
Παράστσι  Σετθέμπρη  .
Λύχινε
Άναψε το λύχινε
Ο λύχινε
Ο 'νει έχου άϊ
Τότθε βάλε κχάμποσιου άϊ
Ούτε το λαϊδικό ένει έχουντα τσαι έκεινη στρατζιχτέ
Τότθε χάγκε τσαι άρε από το σταμνί
Ο 'νει ορού να ζάου ένει
Κχίσα , σκοτάϊδι
Τότθε έτζε ψαφητά , τσι να ντι αλήου ο μαργουτέ
Ο θα έσει τα κά
Ντοι
Βρε εζού κά ένει , αλοιά από σ' ετίου κακόμερε
Πφούντετσε το λύχινε
Όμορφο
Σε όα τα Τσακωνιά τσαι του
Θίλοι σοι
ΕΜΕ ΝΟΥΝΤΕ ΤΣΑΚΩΝΙΚΑ ..
Παράστσι τσε  του Δετσέμπρη  .
ΤΔΑΚΩΝΟΠΑΡΈΑ ΜΗ ΧΡΙΣΤΟΥΓΕΝΝΑ ΘΑ ΜΛΟΕΙ : Γραφτέ απο τον Πάνο Μαρνέρη .
Χριστούγεννα θα μόλοει τσε να καοκοκιάσουν
Τα γέννα του Ιησού Χριστού , πρεσοί θε να γιορτάσουν .
Θα μόλει ο θεάντρωπο το κόσμο για να σούσει
Μα οι αμαρκίλε είνει πρεσοί τσε ο άντρωπο ον' ορού σει.
Κρεψίλε τσε οι σκωτουμοί , ασέβεια τσε ψευκίλε
Ναρκωκικά , εγκλήματα , πρεσοί οι αμαρκίλε .
Γιάκεινη ένει παρίου ο Χριστέ , ενεί για να γλυτούει
Να ιδεί ταν ευογία ση να να μου συμμορφούει .
Μα τα ατςα συμφέροντα αντίχριστα τσ' αφύσικα ειν' όα
Οι αντροίποι εκατατζίαμε χειρούτεροι απ' τα ζώα
ΚΑΛΕ ΞΗΜΕΡΟΥΜΑ ΑΓΑΚΗ ΤΟΥ ΚΑΡΔΙΕ ΝΙΟΥΜΟΥ
Αίσωπο  ..
Διαστευή του Πάνου Μαρνέρη …
Ο χωρόγο τσαι ο παγουτέ ούϊθι
Νία ψιουχρά χειμωνιάτσιχο συνταχινά ένα χωρόγο ερέτσε ένα ούϊθι πφι έκει πενταγούϊδι τσαι έτοιμο να ψοϊθει από τα
Πρεσσά κρυάδα .
Νιε ελυπήτθε λοιπόν ,νιε κιάτσε με του χέρε σι τσαι νιε βαλήτσε το γκόρφο σι να νι σνίσει τσαι να νι φέρει τα συγκά σι .
Ο ούϊθι άμα τσαι εςονήστε εθυνήτθε ότσι έκει σιουρούμενε τσαι εκατςήτσε τον ευεργέτα σι
Ούγειε εσκωρέτθε …
Ο κακοϊδύστυχο ο χωρόγο , τα τελευταία σι τσαι όρπα πφι έκι μπαήνα α ψιούχα σι , επέτσε :
Κα να πάθου διότσι
Ελυπήμα το κακό ( το κακούργο )
Διδαχη : Οι κατσοί τσαι πονηροί ου 'νι άσουντε όσα κα τσαι να σι ποίερε , ακόνη τσαι άμα σι γλυτούερε τα ζωή …
Τον ούϊθι να μη νι κιάνερε ,το γκόρφο ντι μη
Νι βάνερε
Γιατσί ένι σιουρούμενε τσαι θίλε ο 'νι κιανούμενε
Κα τσαι όμορφο συνταχινά θιλενάδε τσαι θίλοι τσαι κατσάτε μακρύα από σιουρούμενα
Παράστσι  του Σερικχή .
……………….Εμέ Νιούντε Τσακώνικα……
 Του Σερικχή  .
Αφιερουτέ τα Μάτη μοι ταν ηρωίδα μοι .
Τουρ  του Σερικχή το  εσκωρέτθε α μάτη μη .
Σαν σάμερε εσκωρέτθε α ηρωϊδα μοι .
Ο πιο προοδευτικό ο πιο ειλικρινή , ο πιο εργακικό ,
Ο πιο όμορφο τθα
Ψιούχα τσαι το κορμό , άντρωπο
Πφι ενιουρία ποτές .
Άντρωπο πφι για να ζει τα καμπτζία σοι μέχρι τσαι διακονιάρα
Εμπαήτσε
Ο άντρωπο πφι έκει καθαρίζου το χατέ πορτοκάλι για να ζαλέτσει δύου φιλέρε τσαι να δει τα καμπτζία σοι .
Ο άντρωπο πφι ζάουτά τσαι
Με του πούε με αποσούτσε
Τον Γιατρέ τον Αγιε Λίδι τσαι με δούτσε ζωή για Δέφτερε βοά .
Ο άντρωπο πφι αν νη είγκιαει βάντε ένσημα για τα μεροκάματα σοι άκει να μπαεί πρωταθλητή .
Ο άντρωπο α αβάρετε , πφι αντιματωπείε τα ζωή σοι όα με το γέλιε το αστείο τσαί
Το τραγούϊδι … Ο άντρωπο ο οποίε εκαταγκίτσε τον εγωισμό σοι τσαι τα περηφάνεια σοι απουρτέσε ταν ανάτζη , τσαι ταν αγάκη για ταν οικογένεια σοι .
Ο άντρωπο πφι έκει ο όνε τα οικογένεια για να ζεί τα καμπτζία σοι τσαί να στηρίξει τον άτςωπο σοι
Ο άντρωπο πφι κάποτε εψιθυρίε ταν αβουτάνα μοι τσαι με πέτσε για τον υιοθεκιστέ μοι υζέ ( όρκο μοι έγκεινη το καμπτζί να νη αγαπήνερε πλέκιεριου από τα άβα , από το αίμα ντη
Ο άντρωπο πφι άμα εχάτθε το καμπτζί μοι μ' αγκαλιάε τσαι με πέτσε .
Όρα καμπτζί μοι εζού ένει ξέρα , ένει νιουρίζα τον πόνε ντοι , διότσι
Καμπτζί μοι εζού εχάκα τέσσερα .
Ο άντρωπο πφι ενώ έκει αραματά παράλυτε από το εγκεφαλικό ετθαείε τα χέρα σοι δακρυστά για να
Μη χαϊδέψει να χαϊδέψει το ξενητευτέ σοι
Καμπτζί
Τσαι να νη καθυσηχάσει .
Έντανη έκει α Μάτη μοι ….
Α Τούλα του Λαρίου
Α Τούλα του Καμπούρη !
Μαααα .
Με 'σει λείπα
Ντε χοντάκα !
, Έτρου έκει το
Γραφτέ ….
Παραστσι  του Σετθέμπρη  .
Το καρβούνιασμα έκει τσινούντα απο το τάνου μέρη .
Μόλις λοιπόν εκει αρχινίζουντα το καρβούνιασμα έμαει μπάντε τα πάκα , έμαει γιομήντε τα κχραΐα με κάβα ,νιε έμαει καδούκχουντε τσε νιε εμαει στσεπάζουντα με χώμα .
Κάθε τόσιου εμαει ελέγχουντε το καρβούνιασμα , με το να πακούνουμε με πίεση τα τοιχούματα απο το κανίνι .
Ετρου έμαει ξέρουντε ως κιά έκει καρβουνιαστέ .
Αμα το καρβούνιασμα έκει σούντα το τσερολιθένιε τείχο έμαει αφαιρούντε τα κοτρόνια ένα , ένα μέχρι να καρβουνιάσει ολόκληρε .
Το δάμα έκει κχοντούκχουντα περίπου νία με νιάμισε εβδημά ανάλογα με το πόσιου ατςέ έκει το κανίνι .
Καλε Παράστσι ΤΣΑΚΩΝΟΠΑΡΕΑ ΜΗ ΤΣΕ ΝΑ ΝΙΛΗΟΥΜΕ ΤΣΑΚΩΝΙΚΑ ΔΙΟΤΣΙ :
Να νη κχοντούμε αναφτέ ,γιατσί θε να τελέψει
Α γρούσα νάμου θα χαϊθεί το κανίνι θα χωνέψει .
Παράστσι  του Αωνάρη  .Α Τσακωνοπαρέα με του νέοι .
Παράστσι  του ΑΩΝΑΡΗ  .
Θίλε μοι τσι έσει ποίου;
Εζάτσερε να μπανιαρηστήρε σάμερε ;
Ο 'Ζάκα θίλε μοι .
Εκιού ο 'σει
Χάνου νι
Να οράκα ένα σύγνεφο πφι ετσήβε από τα Σκούϊθα τσαι 'φοζάμα.
Αλλά τσι να αλήου ένα αέρα έκει τθαΐχου τα κοτρόνια
Έκει έχουντα τσαι πρεσιού τσύμα
Για 'γκεινη ο ζάκα
Κα μπήτσερε θίλε μοι
ΞΗΜΕΡΟΥΜΑ ΤΣΑΙ ΠΑΝΤΑ ΜΕ ΥΓΕΙΑ .
ΠΑΡΑΣΤΣΙ   του Μάτζη  .
Κια έκει κοτούα γουναίκα να τσύψει για να κχρίσει τσε να δροσίσει του πούε ση .
Το γιαλέ νη ίγκιαει εξουσιάζουντε οι γυμνιστέ ……
Το πανηγύρι τον Άγιε Χριστόφορα έκει έχουντα τα δικά ση ομορθία τσε του διτσοί ση εικόνε πφι σάμερε είνει πφουντετθοί.
Γεμάτα τα καΐτσια με κόσμο τα οποία νη ίγκιαει φερίκχουντα από το Τερέ , Σάμπακιτσή , τσε Αγιε Αντρία .
Γιομάτοι τσε οι χούρε με άογα μουάρια τσε όνου .
Κρεμαστά ταγάρια τάνου τουρ ελήε με σομό πφι το μεσαμέρι συντροϊθίε , συντροϊθίε ίγκιαει μαζουκχουμένοι οι συτζενήδε για να γιορτάσουει τσε να ζηνήξωει του καρδίε σου .
Μετά από το φαί τσε από κάνα ποκηράτσι κρασί ίγκιαει αρίκχουντε κάνα νομπέκι τσε ύστερα γλέγκι τρικούβερτε ως το σούρπουμα…
Κά να περαήχετε.
Μακρύα από το δόλε.
Να έτθε χαρούμενοι….
Παράστσι  του Αγούστου , Τσακωνοπαρέα μοι .
Α ψιούχα , α πεταλούδα , του Πάνου Μαρνέρη .
Είνει θέντε να αλήνοει ότσι πρεσοί βολαί νια ψιούχα ένει παρία να ντι επιστσεφτεί ,
Ενει παρία ,ανάλαφρε όπφουρ ένει τσαι για να ναϊθει αντιληφτά τσαι ορατά ένει παρία σαν πεταλούδα .
Ένει παρία ένει ποία τουρ εναέριοι κύκλοι σοι γιούρε ντοι κάτσι σα να ντι χαιρεκήχει
, Κάτσι σα να ντι προστατέμπτζει κάτσι σα να ντι αλήνει ότσι ..
Όρεγη ένει κοντά ντοι .
Μετά ένει φτερατσίχα
Μακρύα ντοι σαν να ντι
Δενάχει τουρ αντοχέ σοι τσαι ότσι τσε ετήνα ένει κα.
Για να
Ντι αλεί ότσι όα θα ζάνει κα
Τσαι για να ντι διαβεβαιούει για έγκεινη , ένει προσγειουκχουμένα κάκια κοντά ντοι , έτρου για να σιγουρευτεί ότσι ένει ορατά
Τσαι ότσι το μύνημα ενάτθε κατανοητέ.
Τσαι έτρου όπφουρ ένει παρία
Ξαφνικά τσαι απροηδοποίητα
Έτρου τσαι ένει φύα
Ανάλαφρα εκάνε , τσαι , αν τσαι απρούκα τα χέρα μοι να νι κχοντού να νι χασοημερίσου ο
Νιε κατανέγκα
Έκει τελειουτέ ο προορισμό σοι
Τσαι με αφήτσε με ένα ατςέ πρακιού χαμόγελε τσαι με τα σκέψη
Να ταξιδέμπτζει .
Να ταξιδέμπτζει ταξίδια γνώριμα μα τόσιου αλαργηνά…
Μ' αφήτσε
Όμως να νι φωτογραφίσου …
Ένει όμως σίγουρε ότσι θα ξαναμόλει όπφουρ ένει φερτά τσαι άλλοι βολαί μπρούτερα .
Πεταλουιδίτσα μοι θα ντι απαντέχου
Γιατσί έσει
Ο Ατζελε μοι
……..Ο 'νει έτρου;;;;;;
Ένει εφκχούμενε σε όλοι τσαι τθο
Καθένα χουριστά Μακάρι να μόλει νία ψιούχα νια πεταλούδα να νι μου επιστσεφετεί …
Προσωπικό νιούμου Ατζελε ……
Ταράχου
Τσινού
Τελέγκου
Κχόντου
Αραμού
Κασίμενε
Ένι ταράχου το καμό τα χαρουπία να τσιτάτσωει τα χαρούπια , αλλά ου 'νι νατά ακόνη .
Τάρατσε τα μισά ντι μη στέτσερε σα κούτσουρε
Τσινήκα να ζάου για δουλεία
Ορή σε λιγάτσι ένι τελέγκου
Άμα τσαι τελέψερε φώνηατσε μι
Κχόντου λίγο βρε Χριστσιανέ
Κχοντούσου λιγάτσι
Όρεγη ένι ο τόπο μι ογή ένι αραμού
Κασίμενε ένι να άρου νία ανάσα
Κχόντου το τάραμα τσαι κάτσα να άρερε νία ανάσα μπρι ξανατσινήερε γιατσί θα αραμάρε τσαι ο θα τελέψερε
Παράστσι  του Δετσέμπρη .
Χριστουγεννιάτσιχα τραγούϊδι :Διαστσευή τσαι γραφτέ τθα Τσακώνικα από τον Πάνο Μαρνέρη
..ΧΡΙΣΤΟΥΓΕΝΝΙΑΤΣΙΧΟ ΤΡΑΓΟΥΪΔΙ (Κάλαντα )
Κα νιούμου αμέρα άρχοντε τσαι αν ένι
Ορισμό νιούμου
Τα γέννα
Του Ιησού Χριστού ,να αλήου ταν αφεγκία νιούμου
Χριστέ ενάτθε σάμερε τθα βηθλεέμ
Τσαι οι
Ουρανοί
Γιορτάζουνται ,χαρά τθα φύση όα .
Τάσου το σπήλη το παχνί,
Ενάτθε ο βασιλήα
Ο ποιητή τθουρ ουρανοί ,Του κόσμου ο Σωκήρα
Ατζέλοι ψάλλουντε , το Δόξα τραγουδούντε
Όλοι οι τσοπάνηδε με κίστι προστσυνούντε .
Τςεί Μάγοι ετσινήκαει
, Καούϊδα να αποσούνει
Ιησού το νεογεννατέ να ζάνει ν'ασημούνει
Έμαει δοτσιμάζουντα τσε ενεί τα καμπτζία να φουσάμε τα μπουρνού δίχως να νη καταφερήκχουμε .
Έκει θέντα τέχρα τσε δένανη για να νη φουσάρε .
Σε όα τα λιτριιδία ο ίιδε αγώνα α ίιδε σκληρά δουλεία για το βογητέ άι .
Του Τερού τα λιτριιδία είγκιαει : του Λαλουδάτση , του Μίχα τσε το Καογεριχό .
Τθο Σαπουνάτσι : του Κώστα του Παπουλάκου , του Τσόνγκα , του Κολοκούρη , τσε του Λαγοδόντη .
Τθο Κάμπο το λιτριιδίε ( καραγκιόζη ) του Γιώργου Παπουλάκου .
Σε ένταει όα τα λιτριιδία ο 'κει έγκα ελήα χατά .
Τα σταμνία τθα κατούγια καθαριστά από τα μούργα , έτοιμα για τα τσαινουρτσία σοδεία .
Το περίσεμα άκει να ταξιδέψει με τα καΐτσια για πούλημα το Περαία .
Οι γουναίτσε για καλέ ποδαρικό είγκιαει φκειάντε Τεγανίτε για ταν οικογένεια τσε για θίλεμα τσε οι εφτςαί , καοφάητε τσε του χρόνου , δίντε τσε αρίκχουντε ……
Βοηθήνετε αμα έτθε πορούντε.
Τα μπουρού για να φουσάρε
Εθέντα τέχρα τσε πλεμόνια
Μάθετε όμως τσε τα γρούσα
Να αραμάει για τα εγγόνια ……
Παράστσι  του Γενάρη  … Τσακωνοπαρέα μοι .
Διάλογο : του Πάνου Μαρνέρη .
Ο ' σει αούα μοι τσι κρυάδα ένει έντανη …
Ο 'νει τσαι τόσιου βρε Μαριγώ…..
Ο 'νει τσαι τόσιου ;
Αλλά τσι ένει αούα σ'ετίου σάματσι έσει μπαήνα τάτσου καθόλου … .
Ο 'νει τάτσου έδαρη ;
Ένει ….
Μην έσει τάτσου , τα τσιουφά μπαλήτσερε , ίσια με το κώλε τα τςαϊθία τσαι κίσου τάσου .
Τσαι τσι να μπαήου τάτσου να ποίου ;
Να νάρερε λίγο αέρα βρε Χριστσιανά …
Ένει μπαήνα ένει ποία του δουλείε μοι τσαι κίσου τάσου .
Τάτσου έσει μπαήνα να νάρερε κάνα Νταβελέ για ταν ικχάρα τσι τσίπτα άλλιου τσι δουλείε τσαι πράσινα άογα ….
Τσι έσει θέα να ποίου κάθε βοά πφι ένει μπαήνα να ντι δίνου τσαι αναφορά ;
Μαριγώ ε Μαριγώ εμπαήκα ..
Ζουρλίστερε ;
Βρε τσι έσει μπαήνα ,……
Κχοάτσοι
Θα κιάσερε
Με το τάσου ,τάσου .
Αααα εκιού έσει έγκα λέου λέου να κιαθούμε
Όπφουρ ένει δενάχουντα .
Όλε ο κόσμο ένει αού ότσι ένει ποία κρυάδα αλλά εκιού ;
Μπααα ο 'νει ποία
Τσαι πρεσιού ..
Κια νι οράτσερε
Στροτζυοκατσατά δίπα
Από τα φωτογωνία ;
Ή τσαπρουτά ακατούσε από του λιοπάνε ;
Αααα νιε χοντριάτζιερε τα δουλεία ντι , για τα σίδερα έσει , άϊντε τσαι ξεποτσούσου
Μοι από όρεγη
Χάμου παλιο ζουρλοκούδουνε ……
Καλέ ξημέρουμα , όμορφο συνταχινά …..
Με υγεία …
Παράστσι  τότε Αμάη  .
Παράστσι  του Αμάη  ….
Κιά θα ζάρε ταχία ;
Ταχία θα ζάου τάν Αθήνα
Θα οδηγήερε ;
Ή θα ζάρε με το λεοφωρείε ;
Έμα αού να ζάου με του πούε
Οράκα εζού να σούσερε ως το πέρε Τέγανε
Το ιίδε
Ένει αού τσαι εζού
Θα γύρερε ταν ίιδε αμέρα ;
Έτρου ένει αού , οξόν τσαι μ' ερέσει γκάνα απρόσμενε.
Να ζάρε το καλέ τσαί κα ξεμπερδέματα
Νιλήνετε τα γρούσα νάμου , ας ποίουουμε το χρήε νάμου
…………..Οι δύου θίλοι τσαι α Αρκούδα…………
Δύου θίλοι ίγκιαει ποίντε περίπατε .
Ξαφνικά , να νια αρκούδα πουρτέσε σου … Ο ένα ίσια πφι επροφτάτσε τσαι εμπαήτσε σ'ένα δεντρικό τσαι όρπα εγκριούφτε .
Ο άλλε άμα τσαι οράτσε το θερίε πφι έκι έτοιμο να νι ρουκήξει τσαι να βουκχιάσει , ετσιτάε κατά γης τσαι έκι ποίου το πενατέ .
Α αρκούδα τότθε νιε ζυγούτσε τσαι νι έκι νυρίζα , αλλά έτενη έκι κχοντούκχου ταν ανάσα σι τσαι α αρκούδα νιε περαήε για πενατέ τσαι ο κειράε νι .
Έκι νιουρίζου ετήνε ότσι οι αρκούδε ου 'νι κειράζουντα του πενατοί .
Αφού εφύτζε α αρκούδα εκχαμπάτσε τσαι ο άλλε από το δεντρικό τσαι ερωτήτσε έτενη πφι έκι ποίου το σκωρετέ .
Ο 'σι αού μι τσι μυστικό ντ'επέτσε α αρκούδα τθαν αβουτάνα .
Τότθε έτενη απογήτθε : Μ' επέτσε ότσι : από ογή τσαι πέρε να μην ποίνου περίπατε με θίλοι πφι ταν ούρα ταρ ανάτζη τσαι του τσινδύνου μι είνι απαρατούντε σύξυλε …
Διδαχή : το καλέ θίλε νι έσι ορού τθαν ανάτζη τσαι το τσίνδυνε …
Αγαπήνετε τσαι βοηθήνετε το δίπα νιούμου
ΠΑράστσι  του Γενάρη !.
Τάνου σε ψεά ραχούλα , κασημένα βλαχοπούλα
Τα ρόκα ση ένει νέσα , προύατα τσε βάνοι εφυάτθα
Ροβόλησε , ροβόλησε , βρε βλάχα μη τα προύατα
Τςοπανόπουλε ένει τραγουδούντα τσε τα ντιλιβίρα ε ντήντα .
Ένει όλιου τραγουδούντα με παράπονε ένει βούντα .
Ροβόλησε βρε βάσανε , τσε κχάμπα απο το διάσελε .
Ρο , ρο τσε πρι ,πρι , πρι , βάρει να μόλοει το μαντρί
Πρι τσε πρι τσε ρο ρο ρο φέρε ση το ροδαμό ….
Το τρίτε δεκαήμερε του Αγούστου , ενέτζε  απότομοι βροχάδε .
Σε έκει έχου προορατέ ( μαντευτέ ) ο παππού απο τα σημάϊδα τον ουρανέ , όπφουρ έκει προορού το τσι έκει περιμέντα ταν οικογένεια με το σβάϊσμα τα ίςα απο θυτέ δικό ση ζωύφι.
ΚΑΛΕ ΞΗΜΕΡΟΥΜΑ … ΜΕ ΥΓΕΙΑ ……
Ταν ίςα ο παππού εσβαήε , τάχατε τσι να οράτσε ;
Μπάτσε α γρούσα εχανουμένα ;
Χωλιατέ πφι απαραμάτσε;;;;;;
Παράστσι  του Οχτώμπρη  .
Ο θρύλε ένει έχου να αλήνει ότσι σε έκεινη το μέρη ,νοκιοδυκικά από το τσαινούρτση Άγιε τα Δεσποίνη τσαι νόκια
Από τα Δημόσιε στέρνα
Ίγκιαει στρουτά πρεσσά τραπέζια γιατσί έκει γινούμενε γάμο ..
Το  λοιπόν πφι επεράτσε ο Ιμπραήμ εθήτσε όλοι όσοι ίγκιαει το γάμο
Τότθε το Βλαχόπουλε εμπάτσε τα μάχη τσαι όσοι Τούρτσοι ο θήτσε σοι , σε εγκρενίε το Δέρςε … Από τότθε το μέρη νι είνει αούντε Τραπέζια……Νι εμπήκα τραγούϊδι …
Τραπέζια ίγκιαει στρουτά τα Δέσποινα απουρτέσε
Πιο Γει από το Στένουμα πιο πέρε από το Δέρςε .
Τούρτσοι πρεσοί περάκαει εθήκαει του Τσακώνοι .
Ζάτσε το αίμα ποταμό τσαι ο στεγνούτσε ακόνη .
Τσαι ο μιτσή ο Κωσταγκή το μαύρε αγροήε
Τσαι όσοι Τούρτσοι ο θήτσε σοι
Το Δέρςε σε 'γκρενίε
Το μέρη ακόνη έγκεινη τραπέζια νι είνει αούντε
Τσαι έτεοι πφι εχάτθαει ακόνη σ' έμε βούντε ..
Καλέ ξημέρουμα τσαι όμορφο Παράστσι
ΧΡΙΣΤΕ ΑΝΑΣΤΑΤΘΕ……
Ανηφορία κάτσι τσι , τσαι νιε εχαιρεκήα
Α ούρα κα Τσακώνισα , τσι έσει φκειάνα ;
Τσι έσει ποία ;
Τσυρά μη έσει μοναχά ;
Κια είνει τα καμπτζία ;
Οι γέροντε , οι κοπελιέ , γιατσί τόσα ερηνία ;
Οι νέοι όλοι φύγκαει , ερημούκαει οι πορίλε
Σάματσι έμε πλερούκχουντε , παληούτεροι αμαρκίλε .
Τσυρά μη ο 'νει κιστίουνει, ο 'νει από αμαρκίλε
Εκάναει άλλοι εποχαί , αλλοιώτσιχοι χρονίλε .
Από κια έσει παρήου ξένε μη ;
Τσαι τσι έσει κχαράχου ;
Τα γρούσα πάντως έσει νιου , για Τσάκωνα έσει δενάχου .
ΜΕ ΜΠΟΛΙΚΟ ΥΓΕΙΑ
Του Αωνάρη
Τσι να πρωτοθρηνίερε , ποίε να νοιρογήρε
Τόσοι πρεσοί πφι εχάτθαει , κια να νι αμογήρε .
Φριχτέ έκει το τέλη σου , σκουρνία πφι ενάτθαει
Νέοι ,γεράδε , ζωντανά φριτσιαστικά εχάτθαει
Ανάκοντα τσαι αγκαλιαστοί περίπου είκοση έξε
Ανήμποροι τσαι αδένανοι ο θάνατε σ' ερέτσε .
Κχάρα ογή , κχάρα οπά , σ' εκλείτσε σε συγκιούτσε
Γκανένα θίλοι πέραμα
Ούτε τσαι πφι σε δούτσε .
Οι αντροίποι πφατζικούτθαει τσαι κατά κια να δούνει
Οι λαμπούρε σε συγκιούκαει
Τσαι τσι θ' αποναθούνει ..
Το Βάματα , τα κουητά , σε πρίε α λαμπούρα
Τσαι όα σποΐα ενάτθαει
Τάσου σε λίγο ούρα …
ΠΑΝΤΑ ΜΕ ΥΓΕΙΑ ….
 Του Δετσέμπρη  .
……….Το χιουρί τσαι το κουνάρι ………
Ένα χιουρί τσαι ένα κουνάρι ήγκιαει
Βρίζουντα το ένα το άλλιου.
Το χιουρί έκι ορτσισκούμενε τθο όνουμα τα Θεά
Αφροδίτη ότσι άκει να ξεστσίσει με τουρ όντου σι το κουνάρι.
Το κουνάρι απογήτθε περιπαιχκικά.
Ένι ολοφάνερε ότσι
Α Θεά ντ' ένι εχκιμούα πρεσιού γιάκεινη ούγειε φάει το κρίε ντι πφι ένι βρομούντα ο'νι επιτρέγκα νι να ζυγούει
Κοντά το ναό σι .
Το χιουρί νι απογήτθε.
Έγκεινη ένι δενάχουντα το πόσιου μ'ένι αγαπούα α Θεά .
Ούγειε μι σκωτούει, νη μι ποι κακό, νι ένι γιουρίζα ταν ίσα.
Εκιού όμως έσι βρωμούντα ζωντανέ τσαι σκωρετέ.
Ο μύθο ένι θέου να αλεί νάμου ότσι : ο καλέ ρήτορα τον κακό όγο νι ένι γιουρίζου με το μέρη σι τσαί νι ένι φανερούκχου σαν παίνια…
….,…Καλέ ξημέρουμα σε όλοι νάμου …….
……………Εμέ Νιούντε Τσακώνικα …………….
ΠΑΡΑΣΤΣΙ  του Αωνάρη  ..
Ο κάμπο έτενη τθού Τσάκωνε έκει ονοιάζου με τα γη τα Απατζελία .
Α κρίσα μπόλικο , το φαέ μπόλικο τα μποστάνια ατσά .
Μόλις ο τσαιρέ έκει ζυγούνου οι εργάτοι έτοιμοι : το δρεπάνι τσε α τσία τα κύρια εργαλεία .
Έτοιμοι τσε οι βάρτσε ……
Ο ( Αγώνα ) του Θωήνα , οι τράτε του Νιχάλη του Μανούσου τσε του Σπύρου του Αλευρά , α ( Ατζελικώ ) του Φραγκούλη τσε α (Δέσποινα ) του Νικόα του Παπαΐδά , είγκιαει το γεφύρουμα τα Τσακωνιά με ταν Αργολίδα .
Ενα κοϊθίνι παξιμάϊδα , ένα γυαλί Άι , δύου φορεσίλε ίιτα , νία κουρελιού νία λιοπάνα τσε χωλιατοί πφι είγκιαει αφήντε κίσου ταν οικογένεια σου είγκιαει τσινούντε ……
ΚΑΛΕ ΞΗΜΕΡΟΥΜΑ ΜΕ ΥΓΕΙΑ .
Του Αυγούστου του εικοσιπέντε
Έατθε έμε περιμέντε
Όλοι τα γιορτά νάμου
Τσε τα Τσακωνοπαρέα νάμου .
…… Εμέ Νιούντε Τσακώνικα …
Το πλυντήριε  : του Πάνου Μαρνέρη .
—Το ρυάτσι οπά τθο
Ποταμό ,
Εκχρίζα τα ιίτα α Ρηνιώ
Ταν ίσιε Μερία ένι α πλύστρα σι
Τσαι τα σοβά ο σίτθα σι …
— Μπα, μπα κέφια ένι ορούα .
— Τσι να ποίου α σκοκεινά εζού , άτζε α αμέρα τσαι ένι ποία τσαι καΐα
Τσαι ακόνη ούτε τα έμισα ο κχρία .
Ορή να κχρίσου
Τα σκούρα τσαι απέ να σι ξεμπάλου .
— Γειτόνισα μι , έκεινη ένι παλαίγκα από τα σύνταχα να ντ' αλήου
—Το Θεό ντι βρε Ερήνη μην αρχηνίζερε πάλι τα ιίδα
— Ορή ποίε ότσι ποίερε σάμερε , έτρου τσαι αλλίου ένταει τα πράμματα ου 'νι γινούμενα από τα νια ναμέρα ως ταν άβα .
— Βρε Ερήνη άφε μι ταν άραχλε να μπάτσε τσαι έμα τελειούκχα
Νάχερε ότσι έσι αγαπούα …
—Ναι θα ντ'αφήου γειτόνισα μι για έδαρη αλλά
Ταχία , να ξημερούει πρώτα ο Θεός , έα να κίουμε ένα καφούτςι τσαι να σι αλήουμε λιγάτσι ..
— Ερήνη ο 'νι πορούα καρδία μι ταχία θα ζάου το κάμπο , ένι έχα ένα θέλημα να ποίου …
—Ποίε δουλεία ντι τσαι ταν ασικρία αμέρα ένι , ο θα χαθούμε μαθές , ένα πόρε έμε .
…….Με το καλέ να ξημερουθούμε όλοι νάμου ……
Σίτθα  χωρίστρα
Α ΤΣΑΚΩΝΟΠΑΡΕΑ ΜΕ ΤΟΥ ΝΕΟΙ
Α τσεία μοι α Γιωργού
Εζάκα τα τσεία μοι τσαι μ' εδούτσε καούϊδα
Α τσεία μοι α Γιωργού ένει πρεσιού φιλόκιμο γουναίκα.
, Ένει αρίκχα
Ταν έμισε γουλία από το τθούμα σοι τσαι νι' ένει μεριάχα
Α τσεία μοι α Νιχαού ένει σπαγγοςαφτά ,
Δέσποινα σούσε τσαι από τα μούζα ξύτζη.
Άρε τα τσία τσαι έα
Άνοιτσε το αβάτσι λίγο
Έα με τα τσία να σκάψερε , να αφράνει το χώμα γουλιάϊθι
Κόψε τα ίντα από το τσίνε με τα τσία
Α τσεία μοι άτζε τα τσία τσαι ένει έγκα νά σκάψει
Αγάκη τσαι υγεία
ΠΑΡΑΣΤΣΙ  του Δετσέμπρη  .
Εσούτσε ο τσαιρέ να ζάει το καμπτζί σκολείε τσε σαν καλοί γονείε εζάκαει να νη γράψωει τα πρώτε τάξη τα ( ψιμούρα ) .
Όρπα εφανερούκαει το Διάσκαλε το πρόβλημα του υζού σου .
Με τα νία τσε με ταν άβα κουβέντα οι γονείε εμαρτυρήκαει το επάγγελμα σου τσε το ιστορικό σου , απο γονείε ως παππούδε .
Ο διάσκαλε Εμπαλήτσε κάποιερ συμπέρασμα .
Εκαλέτσε το μιτσή κοντά ση , μπαλήτσε απο τα μπρούσα ση το χρυσέ ρολόγι ση τσε απρούτσετε τα χέρα ση προς το μιτσή καμπτζί .
Το καμπτζί ανοίε τα πάμα ση , τσε καθως νιε ανοίε ετσιτάε ένα χρυσέ δαχκυλίδι .
Έκει χαρατθέ τάνου τα βέρα το όνουμα τα μανή πφι νιε ξεγεννάτσε .
Ο μιτσή νι' εκρέβε τότθε πφι ενάτθε…
Γιάκεινη έκει κχοντούκχου τα πάμα ση κλειστά για να μη χάει τα βέρα .
ΜΕ ΥΓΕΙΑ
Με το Καλε να μόλει ο τσαινούρτση χρόνε .
Για να μη βασανιστεί , εν πρέπουντα να νιληθεί
Κάθε ούρα κάθε μέρα , χωρις ντροκή τσε με αέρα …
Παράστσι  του Μπαλτζή  .
Ποίμα ο Καλλιοτζή .Διαστσευή από το Πάνο Μαρνέρη αφήγηση Ελένη Μάνου .
… Εμέ Νιούντε Τσακώνικα …
Παράστσι  του Μάτζη  Α ΤΣΑΚΩΝΟΠΑΡΕΑ .
Ο Καλλιοτζή : συνέχεια από τουρ αητοί του Μαλεβού .
Διαστευή από τάν Ελένη Μάνου ….
Νιε νιάκατε χώρε αλλαργηνοί
Σίνοι τσαι Βιλαέτια
Το Καλλιοτζή εκλείκαει τθα Σίκαινα οι Τούρτσοι .
Φωνά εμπαλήτσε ο Καλλιοτζή
Τσαι δενατά φωνηάε .
—Ο 'νι πουλάτσι ογλήγορε να ζάει τα τάσου Μάνη
—Να
Ζάει ν'αλεί το Ζαχαριά το γκαρδιακό μι θίλε
—Δύου χιλιάδε με 'κλείκαει τθο σπήλι ακατούσε
Τσαι ξεγναγκίε ολονυχκίς ,
Τον Άγιε Λία
Σα χιλιντρίε το άγο σι
, Σα το στοιχειέ κοτζίε:
Κια έσι Δηνήτρη Καλλιοτζή πρώτε μι μπουραζέρη
Οι Τούρτσοι σαν ενιάκαει το Ζαχαριά πφε κάνε
Άλλοι του λότζοι εγκριούφταει του βράχοι άλλοι γκρενίσταει .
Κχαμπάτσε τότθε ο Ζαχαριά το σπήλι τσαι εζάτσε
— Κα ντι αμέρα Καλλιοτζή
— Καώςτον Καπετάνιε .
—Τσι έσι ποίου Καλλιοτζή πρώτε μι μπουραζέρη .
— Τσι να ντ 'αλήου Ζαχαριά πρώτε μι Καπετάνιε
Ξοίκα , όρα τα χάλια μι τσαί πφούρ εκατατζία
Το πούα μι ν' εκόβαει του χέρε μι νι ένι ίκχου
—Αϊθή να μη κιοτέψερε έτρου ο θα ντ'αφήου
Ταν πόλη ένι απολύου για γιατρέ να μόλει να ντι γιάνει.
Του χέρε σου εδούκαει τσαι σταυρουτά θιλήτθαει…
ΚΑΛΕ ΞΗΜΕΡΟΥΜΑ ΣΕ ΟΛΟΙ ΝΑΜΟΥ.
ΚΑΛΟ ΞΗΜΕΡΩΜΑ ΣΕ ΟΛΟΥΣ ΜΑΣ .Μιλάμε Τσακώνικα.
ΠΑΡΑΣΤΣΙ  του Σερικχή  .
Πάντα έμα γύρου τα ξεσέλια .
ΠΑΝΤΑ .
Έκει πλέα
Α τσέα μοι
Έκει α γειτονία μοι , Έκει το λιμάνι μοι ,το αποκούγκι μοι ,α φωλήα μοι .
Όρπα τα ξεσέλια έμα πάντα εχου ταν αίσθηση τα ασφάλεια .
Γκανένα τσαι τσίπτα ό'κει πορούντα να μη κειράξει.
Έμα άρχοντα τσαι ασφαλιστέ
Δίπα του γειτόνοι του θίλοι τσαι του συγγενήδε .
Χρονού έφηβο.
Φύγκα από το σκολείε .
Εζάκα του Πέτσε για δουλεία εματαζάκα το σκολείε ταν Αιθήνα
, Εδουλεύα τουρ οικοδομέ ,
Φύγκα τσαι από έκεινη το σκολείε τσαι ξαναγιουρήα τα γειτονία μοι .
Έμα προβληματιστέ όσιου ποτέ .
Ο ' μα γεού ούτε χαιρούμενε ως τσαι τα τραγούϊδα μοι ίγκιαει γκριούφουντα πόνε , τσαι ο χορέ μοι πλέκιεριου ακόνη .
Α γειτονία μοι τα ξεσέλια μοι πάντα μη ίγκιαει δεχούμενα τσαι μη
Ίγκιαει αγκαλιάζουντα .
Έμα ξέρου ότσι πάλι έκει θα ση αποχωριστού τσαι έντανη τα βοά για πρεσιού .
Έκεινη το καουτσαίρι του  έκει για ενίου το καουτσαίρι πφι εχαράε
Ταν υπόλοιπο ζωή μη .
Η έτρου
Ή αλλίου .
Υπερισχύε το αλλίου (απόφαση πφε άγκα
Με πόνε )τσαι μπρι μόλει το επόμενε καουτσαίρι αφήκα τσαι πάλι τα ξεσέλια μοι για  ολόκληροι χρόνου .
Ο ' κει πλέα υπάρχου κανένα όγο για σενίου να έμα οπά… Τσαι έτρου κικρατέ , σεκλεκιστέ, ετσινήκα το ψάφημα για να παστού του πληγάε μη , σε κατανέγκα;
Όχι βέβια
Ανοίαει πλέκιεριου , τσαι είνει μοζούντε πλέκιεριου ……
Καλε ξημέρουμα Τσακωνοπαρέα μοι .
Παράστσι  του Αγούστου .
Παράστσι  του Αγούστου  .Α Τσακωνοπαρέα με του νέοι .
Κουμπάρε κια έσει ;
Έα να οραθούμε .
Εσούκα κουμπάρε , να ποίου ένα θελημάτσι τσαι απέ θα μόλου .
Ποίε τα δουλεία ντοι κουμπάρε
Εζού όρεγη θα ένει τσαι θα απαντέχου
Ο θα αληκογκίσου
Α δουλεία μπρί ή μπρού από όα
Να εσούκα τσιόα .
Α ούρα κα , πφουρ έκει α αμέρα ντοι ;
Έτρου τσαι έτρου κουμπάρε , α δικά ντοι ;
Α σαμερινα αμέρα να μη ξαναμόλει ..
ΚΑΛΕ ΞΗΜΕΡΟΥΜΑ … ΜΕ ΥΓΕΙΑ ….
'
…….Εμέ Νιούντε Τσακώνικα……….
Αίσωπο   :Διαστευή από τον Πάνο Μαρνέρη ….
Το μονοψίλικο ελάφι …………
Νια βοά νία
Στραβή έαφο
( Από τον ένα εψιλέ )
, Μονοψίλικο έαφο
, Εζάτσε κοντά το χειόθασσε να νεμαϊθεί .
Με το γερέ εψιλέ έκει ορούα τα στερία από όκια έκει φοζουμένα ότσι έκι ο οχτρέ τσαι ο τσίνδυνε .
Α μερία πφι ό 'κι
Ορούα
Έκι προς τα θάασσα διότσι ό 'κι φοζουμένα
Ότσι ο οχτρέ τσαι ο τσίνδυνε έκι θα μόλει από οπά …
Τσαι όμως κάκοιοι πφι ίγκιαει ποίντε βαρκάδα οπά κοντά νι οράκαει τσαι νιε ξερήαει με το
Τόξο ..
Όρπα πφι έκει ψυχομαχούα
Έκει μουρμουρίζα : Καλέ πόσιου κακότυχο τσαι κακομοιριαστά ένι ;
Εζού από τα στερία έμα απαντέχα τον οχτρέ τσαι το τσίνδυνε τσαι έτενη φαγκήστε από τα θάασσα πφι
Εκχαρά προστασία .
Διδαχή : Κάτσι βολέ έταει πφι έμε
Κιστήντε ότσι
Ου 'νι έχουντα φόβο είνι μπαήντα βλαβερά τσαι άλλοι βολέ έταει πφι είνι έχουντα φόβο είνι μπαήντα ωφέλιμα …
Ένα φόβο να νι έχερε τσαι γιούρε να ξοικάζερε
Για όρα να προσέχερε τσαι ας μη νι απαντέχερε ….
ΚΑΛΕ ΞΗΜΕΡΟΥΜΑ …Να αποφύνουμε το τσίνδυνε ….
… Το άςι το πιο λαμπερέ … Ποίμα : του Πάνου Μαρνέρη ..
Χριστέ ενάτθε θίλοι μι τθα Βηθλεέμ τα πόλι .
Αντεχουμένει
Νιε έμαει με το καλέ να μόλει ..
Α Παρθένα Δέσποινα , τασ' το
Παχνί γεννάτσε
Τσαι απ' ταν αμέρα έτανη , νία εβδημά περάτσε
Οι μάγοι ετσινήκαει δώρα να νι αποσούνει
Μακρύα ίγκιαει πρεσιού τσαι για να μη χαθούνει
Το άςι το πιο λαμπερέ δενάε σι τα πορία .
Να ζάνει να ερέσωει,
Ιησού το Βασιλήα .
Τσαι οι νομήε
Τσινήκαει να ζα'να προστσυνήνει
Χριστέ το νεογεννατέ μετάνοιε να νι ποίνει .
Τσαι α φύση όα,
Τς' έτανη
Τα γιορκινά βαλήτσε
Να υποδετθεί τον Ιησού πφι α Παρθένα 'μποίτσε
Τσαι ενεί κολλέγοι μι καλοί το άσι να αφήουμε
Το άςι έκεινη το λαμπερέ να νι ακολουθίουμε
Να οδηγεί νάμου το καλέ καλύτεροι ας ναθούμε
Καοσύνα τσαι χαμόγεα ένα
Γιούρε να δούμε .
Κα χρονία τσαι πάλι …
ΕΜΕ ΝΙΟΥΝΤΕΤΣΑΚΩΝΙΚΑ
ΠΑΡΑΣΤΣΙ  του Νοέμπρη  ΤΣΑΚΩΝΟΠΑΡΕΑ ΜΗ .
Α Μαμμού τσε ο Παπού , ο Αφέγκη τσε α Μάτη ,
Νη είγκιαει νιούντε ολημερίς , δίχως να ποίνωει κράτει.
Α γρούσα ένει προφορικά τάνου απο .
Χρόνοι
Έτρου να μου νιε 'δούκαει οι Τσάκωνε προγόνοι .
Ερέσταει κχάμποσοι σοφοί τα γρούσα εκαταγράβαει.
Μπράβο σου για άβα νια βοά , γιατσί σκληρά δουλεύαει.
Μα Όποιε τα γρούσα ένει νιού πφου θα νη ντροκιάσει ;
Μπάτσε τσε έν' καλύτερα να νη βούει να σωπάσει ;;;;
ΚΑΛΕ ΞΗΜΕΡΟΥΜΑ ΚΑΛΕ ΠΑΡΑΣΤΣΙ
Α ΚΙΣΟΥ ΒΡΥΣΗ
Έτρου τσε κάπφου ξαφνικά , 'Ζάκα τα κίσου βρύση
Πφι α κάθε ξεσελιώκισα , έκει έγκα για να κχρίσει .
Α βρύση έκει έρημο , γκανένα ένα γιούρε
Το μονοπάκι λογκουτέ , έρμοι ίγκιαει τσε οι χούρε
Ούτε βατσιούλι γάργαρε , το ρυάτσι να τςιαχίτσει
Μα ούτε τσε από πουλί φωνά , α ερηνία να φύτσει
Του τσήπουνε οράκα ση , νία περιλυπία
Όα έτρου παρατητά , τάσου ταν ερηνία
Τσε τσι να ποίου ο χωλιατέ , εφύγκα με τα νία
Ο ' μα αντέχου θίλοι μη άλιου ταν ερηνία
Αίσωπο .
…….Αίσωπο  .
…….ΤΣΑΚΩΝΙΚΑ με το Πάνο …
Κάποιε βοά κάτσι ψαράδε
Ίγκιαει τραβήντουντε τα δίχκυα πφι ίγκιαει έχουντε ξεριστέ
Τα θάασσα .
Έταει ίγκιαει πάρα πρεσιού βαρία τσαι οι ψαράδε ίγκιαει χαιρουμένοι
Γιατσί ίγκιαει αούντε ότσι : θα ένει κιατθέ κάνα ατσέ ψάρι για να είνει τόσιου βαρία τα δίχκυα .
Χαιρουμένοι ίγκιαει λοιπόν τσαι τραγουδούντε τραβήντουντε ίγκιαει τα δίχκυα .
Άμα μαθέ σε ετραβήαει τάτσου από το ύο ,
Σε 'κάνε παραφάγκηση.
Το ότσι ου 'γκιαει πρεσά ψάρια έκει ο
Ένα όγο ,ο άλλε γιατσί
Τάσου τα δίχκυα έκει μπλεχτέ ένα ατσέ κοτρώνι .
Σε παραφαγκήστε λοιπόν τσαι εχωλιάκαει πάρα πρεσιού γιατσί
Αλλίου τσαι άβα
Ίγκιαει ολπίζουντε .
Ίγκιαει ολπίζουντε σε πλέτερα τσαι ατσίτερα ψάρια .
Τότθε ένα από όλλοι σου , ο πιο γέρου σε 'πέτσε.
Τσι έμε χωλήντε κολλέγοι αφού όπφουρ εδενάε α αϊθά τα χαρά ένει το χώλιαμα .
Αποούρα έμαει χαιρουμένοι
Για κάτσι πφι έμαει ολπίζουντε , έκει πρέπουντα λοιπόν κάτσι να ναϊθεί για να χωλιάμε…
Α διδαχή ένει : να μη χωλήνουμε πάρα πρεσιού για τουρ αναποηδίλε
( Αποτυχίλε ) .
Να έχουμε τον εμαλέ νάμου ότσι κάθε λίγο τσαι λιγάτσι α ζωή νάμου
Ένει πορούα να άτσει τσαι του πλέτεροι βολαί , είτε νι έμε θέντε είτε ο 'με θέντε νι .
Βοηθήνετε άμα τσαι έτθε πορούντε .
ΜΟΛΑΜΕ ΤΣΑΚΩΝΙΚΑ ………
Παράστσι  του .Σερικχή  .
Εάν έκει να δούμε βραβείε σε ένα απο τα τσία ,άκει να έχουμε πρόβλημα , γιατσι τσε τα τςία είγκιαει έξ ίσου νόστσιμα .
Το ένα καλύτερε από το άλλιου τσε το ένα πιο νόστσιμο απο το άλλιου.
Έδαρη πλέα ου 'νει υπάρχουντα ένταει τα εδέσματα .
Ο ταινούρτση τρόπο ζωής σε μπαλήτσε απο το οικογενειακό τραπέζι ..
Κόκιασε ανηψιέ να φάμε με πέτσε α τσεία α Γιωργού τσε με μπαλήτσε απο του σκέψε μη .
Ο'μα θέου τσε πρεσά πρεσά ..
Ετραβήα το σκαμνί τσε εστροτζιοκατσάκα κοντά το σοφρά με του κολιούρε , με τουρ ελήε το άρτουμα .
Ντη ένει ευχαριστου πρεσιου τσεία Γιωργού .
Χοντάτιε όπφουρ έμα , ετθάκα νιε εχερεκία τσε εφύγκα …
ΚΑΛΕ ΞΗΜΕΡΟΥΜΑ , ΠΑΝΤΑ ΜΕ ΥΓΈΑ .
Δρόνια τσε για το Ζαρίτσι
Ο καφέ ένει το μπρίτσι
ΠΑΡΑΣΤΣΙ  Αγούστου  .
Α Τσακωνοπαρέα με του Νέοι.
Εκχαμπάκα
Από κια κχαμπάτσερε ;
Εκχαμπάκα από το σίνα
Σε ποίε σίνα έσα μπαητέ ;
Ετθάκα
Συνταχούλια
Τσαι εμπαήκα τον Οριόντα .
Ο 'σει αού μοι τσι έσα Θέου τον Οριόντα ;
Από τσαιρέ έμα Θέου να μπαήου τσαι να οράου
Το κάστρι του Οριόντα ..
Τσαι τσι οράτσερε
Τσι να οράου χάματα , αλλα αγναντεύα όα τα Παλιόχωρα
Τσαι πέρε ως το Πραστέ .
Ο ακιστάτθερε ;
Ακιστάμα αλλά νι ευχαριστήμα.
Έσει χρωστού τα Νιχαού
Εζού ο 'νει ακιστενούμενε τα γρούσα να νιλήου
Θα νι έχου συντροϊθία μοι όσε
Τσαιρέ
Θα ζήου .
Κούτρουλε  κομμένο πολύ(γυμνό)—Κουτρουλιακό  τα νεύρα μου
Κοτού  τολμάω
Κουτςούβεα μικρά παιδιά
Κουτςουβέα  ξέγναντο , τοπονυμία ( Σαπουνακέϊκα , κουτςουβέλι)
(Τυρός δυτικά από σπρόχουμα στις αναγανιές πρός
Σπαθί )
Κουτσούνι  κούκλα.
Κχραΐα  τρύπα
Ουου τσι νι εμποίτσερε έτρου;
Κούτρουλε νι αφήτσερε
Το δεντρικό
Νι εκιάτσε το κουτρουλιακό τσαι ο 'νι συννοού τσι ένι αού
Ό 'σι αού μι ντ'εκιάτσε το κουτρουλιακό ντι τσαι κουτρουλεύερε το τόπο
Κοτού ένι να αλήου τσίπτα
Τον εμπιά μι θα 'ρέσου..
Ένα σωρέ κουτςούβεα κια να χοντάτσουει
Ποίε να πρωτοπαιζάτσει από τα κουτσούβεα με ένα κουτσούνι .
Βρέ κακό νάχερε κχραΐα ο 'νι ερέχου να γκριουφτού από τα ντροκή μι
Νία ατςά κχραΐα ένι τα Παλιόχωρα , ο Δέρςε .
Α τσέα μι ένι το Κουτςουβέλι
Καλέ ξημέρουμα τθα Τσακωνοπαρέα τσαι σε όλε το κόσμο .
Παράστσι  του Δετσέμπρη : Α Τσακωνοπαρέα .
Το τέλη του  : του Πάνου Μαρνέρη
Σάμερε ένι α τελευταία 'μέρα τα Χρονία .
Νία χρονία πφι έκι για το πλανήτα γή τσαι του μουσαφιραίοι σι ( ενεί τουρ αντροίποι)
Δύσκολε.
Ο μεν Πλανήτα όγω του μολύνσε, ένι περαήχου ατςά κρίση, α δε αντρωπότητα όγω τα πανδημία ένι ζούα με το φόβο του σκωρεμού..
Ο πάσα ένα από σ'ενεί ένι τςίντου, για το ταχία, για τα καμπτζία, για του γονείε σι , για του συτζενήδε σι, για του θιλενάδε σι,
Του θίλοι σι του γνωστοί σι , ταν αντρωπότητα όα ..
Έγκεινη όλιου ένι παρήντα να αλεί νάμου, ότσι α ζωά νάμου ένι νία κορκατσία τάσου το χρόνε τσαι τσίπτα παρατάνου..
Να έμε καλοί ο ένα με τον άλλε, να βοηθήνουμε ο ένα τον άλλε, να χαιρούμαει ο ένα για τον άλλε, με άβα όγια να έμε καλύτεροι αντροίποι…
Ο αφέγκη
Μι έκι αού : Ο 'με τσίπτα καμπτζί μι, α ζωά νάμου
Ένι πρεσσιού μιτσά, ως να μπάρε από το πουρτεσινέ πόρε έσι μπαήνου από το κισινέ.
Τσαι από ένταει όα, νία κατσία ένι αραμούα μόνιου.
Ναι αφέγκη μι έδαρη ένι καταβαίνου..
Νία κατσία ένι αραμούα..
Ανέ εφτσηθούμε ότσι α Χρονία
Του , θα ένι καλυτέρα από
Τα χρονία του  τσαι ολτσι θα ναθούμε καλύτεροι αντροίποι .
Χρόνου πάσοι τσαι κα χρονία .
Ο Άγιε Βασίλη να φέρει σε όλοι νάμου υγεία,χαμόγεα, χαρά τσαι να λεφτερούει νάμου από τα πλεμονάρα .
Το Σάμπα θα ξημερούει νία τσινουρτσία αμέρα,ένα τσινούρτση χρόνε.
Εμέ Νιούντε Τσακώνικα……
ΧΡΙΣΤΕ ΑΝΑΣΤΑΤΘΕ …….
Οα θα ζάνει νια χαρά τσαι το καλέ να ζάρε
Ξείκα τσαι μη ξεχένερε , έα να να μου οράρε
Να έσει κα τσε ευχαριστού τσαι θα νι προσπαθείου
Το καουτσαίρι να μόλει με το καλε ,τσι άλλιου να αλήου .
Έτζε
Τσαι α ούρα κα , πρόσεχε του πορίλε
Ένει έχα όπφου τσαι α ζωή ,πρεσοί κακοτοκίλε .
Τσαι πάλι ντε ένει Ευχαριστού , για τα φιλοξενία
Εκιού νιε εγιομήτσερε , έντανη ταν ερηνία .
Ο 'μπήκα τσίπτα εζού μαθέ , ένα καφε ντε φκειάκα
Χαρήκα πφι ενιουρήσμαει , χαρήκα πφι ντε ενιάκα .
Άντε λοιπόν τσε έχε γειά τσε θα ξαναρεστούμε
Τον Άγουστε πρώτα ο Θεό , ίσως ξανανταμούμε …..
Το τέλη από το ποίμα …….
……………Μιλάμε Τσακώνικα …
……….Εμέ Νιούντε Τσακώνικα …..
ΠΑΡΑΣΤΣΙ τσε  Αγούστου  .
Α συνέχεια ( ΕΠΙΣΚΕΨΗ ΤΟ ΤΣΟΥΜΙΑ )
Περάκα του Μιχαλαριά , κχαμπάκα τασ' το ρυάτσι
Προς τα Μπετίβα τα σοβά ,τα ίσια το τςαρδάτσι .
Μπετίβα έκει ανιούριστε ,ατθέ όλε ο τόπο
Το μονοπάκι δύσβατε , τςάχου έμα με κόπο .
Α απόφαση μη έκει παρτά ,ο 'κει θα σταμακήσου
Ούτε τσε να διανοηθού για να γιουρήσου κίσου..
Του τσείου Στράτη το μαντρί , του τσείου το λημέρι
Το παλιοκάλυβο έκει γκρενιστέ, ερημουτέ το μέρη ….
Τσακώνοι μη ετοιμαστήτε , τα γιορτά νάμου να χαρήτε ….
ΘΩΜΑΗ ΤΣΑΙ ΣΙΟΥΛΑ… ΚΑΛΕ ΞΕΤΣΙΝΗΜΑ ΓΙΑ –….
Παράστσι του Οχτώμπρη
— Έτθα , έτθα Ερήνη ο σι νία πφι ένι κοτζίζουντα ;
— Ενιάκα νι αλλά ένι αντεχουμένα τσαι το άλλιου ..
— Ποίε άλλιου ;
—Έγκεινη πφι ενιάτσερε ένι το ψαχνιστήρι , όκια τσαι να ένι θα τελειούει τσαι το πλυντήριε…
— Βρε …Αμ εκιού έσι νατά αηδόνι
Βρε Ερήνη , πφου πφου να μη ντι ψιλιάσου κολλέγισα μι .
— Ο 'νι τσίπτα έτρου θα σι μάθερε τσαι εκιού..
— Απφού οράκα εζού ;
— Βρε γειτόνισα ,τσι κολέγισε έμε , ο θα ντι δενάτσου μαθές ;
Τσε ενίου α συτζενικά μ'εδενάε .
— Για να 'ράμε
Ως ογή πρεσιού κά τσι να ντ'αλήου …
— Αφού ντ'επέκα βρε γειτόνισα , νι έμα ξέρα ότσι άκια να ντι αρεστσηθεί ..
— Βρε Ερήνη ογή πφι σ'έμε αούντε , κακά τα ψέμματα , Εβραϊχταδάνει οι χέρε μι τάσου το ύο τσαι από το σπίρτο τθο σαπούνι
— Τσι να ντ'αλήου από το τσαιρέ πφι σ'άγκα ερέκα ταν ησυχία μι
— Από ότσι ένι ορούα ο 'σι έχα τσαι άδικο ..
— Να να εσταμακίε τσαι το άλλιου έτθα , έτθα Ερήνη.
— Κχοντούσου Χριστσιανά μι
Τσι έσι φοζουμένα μπάτσε τσαι τθάνει τσαι φύτσωει , ου 'νι έγκουντα κχίπτα ……..
….Καλέ ξημέρουμα σε όλε το κόσμο με υγεία..
Παράστσι  του Αμάη .
Α Τσακωνοπαρέα με του νέοι …
Εκιούβα πρεσιού
Έμα αποστατέ
Εξαποστά για τα κά
Τσι άβα νέα ;
Ο νιάκα μαϊδέ οράκα τσίπτα
Θα μπαήερε για περίπατε ;
Ο 'νει έχου κια να ζάου
Αμέρα πφι το φως ο 'νει λάμπουντα γιατσί εκχακχούτθε τσε επακούτθε.
Το φως , α αλήϊθα , α αγάκη , εκχακχούτθαει τσε ο άντρωπο καταχλιφτέ εγκριούφου τα σιούκχα ση τάσου του πάμε ση
Όχι γιατσί νιε θαμπούκχουντα το φώς , μαϊδέ α αλήϊθα , Νιε γκριούφου από ντροκή .
Γιατσί ένει ξέρου ότσι ετήνε ένει ο φταίχτα .
Ετήνε εκχακχούε ταν αλήϊθα , ετήνε επφουντέε το φώς, ετήνε επροδούτσε , εκισοκαρφούτσε τσε εσταυρούτσε το συνάντρωπο ση .
Σα σάμερε ερέσταει μεριτσοί αντροίποι τσε τουλάϊστον ερέκαει το θάρη να ενταφιάσωει το τσύριε .
Νιε κχαμπαήαει από το Σταυρέ έκχρήαει του πληγάε ση τσε ετσαπρούκαει το βασανιστέ ση κορμό τθο μνήμα ση .
Τσε όρπα όμως ο άντρωπο , από φόβο ίσως , πακούτσε το τάφο με πάκα ατσά τσε ατθάϊστε , για πλέτερε
Σιγουρία να μη φύτσει το περιεχόμενε , Να μουκριουϊθεί , να πακουϊθεί τσε να απαραμάει πακουτά α αλήϊθα , τσε το φώς πφουντετθέ για πάντα … Οι κχαμπάνε τουρ Αγίουνε αλλά τσε τα ψιούχα νάμου σάμερε είνει ντήντε χλιβερά…
Ένει απαραμούντα να ση νιάμε έστω……………
Διάλογο δ: παππού εγγονέ : του Πάνου Μαρνέρη .
-Α ούρα κα παππού
Πφουρ έσι σάμερε ;
-Βρε καώς ταν εγγόνα μι , εζού κα ένι καμπτζί μι εκιού;
-Τσαι εζού κα ένι παππού αλλά σάμερε ένι θέα να μι αλήερε για τουρ ονομαστσιτσοί γιορτέ τσαι τσίπτα άλλιου .
-Ότσι ένι θέα α όμορφο εγγονέ μι, όρα μπάτσε νι χάου το χατήρι , αλλά Άλε μι κια έμαει αραματοί ;
-Να έμαει αραματοί όρπα πφι ίγκιαει έγκουντε του τσαίλε σε ούγειε έκι γιορτάζου , απέ έκι ξαποού ο Άγιε ..
-Άμα έκι γιορτάζου ο νοικοτσιούρη τα τσελή ίγκιαει αούντε τθα γουναίκα σι .
Να χαίρησιου τον άτςωπό ντι , τα κολόνα τα τσελή ,πάντα γιομάτα α τσέα νιούμου τσαι τον ιίδε νι ίγκιαει εφτσηκχουμένει .
Σιδερένιε να έσι να χαίρησιου ταν οικογένεια ντι το νοικοτσιουρίε ντι τσαι ότσι έσι επιθυμού .
-Ααα πρεσιου ωραίοι εφτσαί παππού …
-Άμα έτενη πφι έκι γιορτάζου έκι λείπου ίγκιαει αούντε, με το καλέ να μόλει , κά δεξίματα να έχετε ,
Άμα γκανένα έκι ογοδουτέ , κα αρραβωνιάσματα τσαι κα στέφανα ,άμα έκι ελέφτερε , του χρόνου διπλέ ..Τσαι τσαι .
-Αλλά γιατσί βρε παππού ου 'γκιαει γιορτάζουντε οι γουναίτσε τσι έκι έγκεινη πάλι ….
-Ο 'νι ξέρου όρκομι έτρου σ' ερέκαμε …
-Ο 'σι ξέρου παππού ή ο
'Νι συφέρουντα ντι ;
-Χαχαχα Τσαι τα δύου καρδία μι , τσαι τα δύου …
Δίστιχο του Πάνου .
Φωνηάτσετε νοι δενατά όλοι τσαι μονοτάρου
Τα γρούσσα ο 'με δίντε ντοι ν' αλήετε του Χάρου
Αναστατουτέ τσαι χωλιατέ
Έμα περιμένου τον αγοραστή …
Ο 'κει χωρού μοι ο τόπο .
Έμα παρακαού να μόλει όσιου ένει γινούμενε πιο ογλήγορα για να τελειούκχου με έγκεινη το μαρτύριε .
Ο 'σει αού μοι έντενη πφι ένει παρίου ένει κάνα καλε ή ρημάϊδι ;
Μούγγα εζού .
Ας ένει κα το ινάκι ντοι ,
Ιίδε φωνά ..
Εκάνε τσαι ο αγοραστή ..Ένα καλέ άντρωπο τον οποίε έμα νιουρίζου.
Γειά σου ( Πάνο ) χειραψίλε καοκοκιάσματα τσαι καοερέσματα .
Κια έσει ερικχούμενε ;
Γιατσί νι έσει πού ;.
Ένει ταν Ελλάδα τσαι ο 'νει πορού να παρήμα γιάκεινη νι ένει πού .
Νι εδενά τα τσέα , το στάβλε , τα θερμοκήπια , το μελισσομάντρι , το φούρνε
Πφι έκει δέσου κάβα , τα λίμνα , τα γκαράζ ,το ξουστάγι , το κοτοτσιέλι .
Καταενθουσιαστέ αραμάτσε .
Καλέ άντρωπο ένει δενάχου ενειάτθε πάλι α φωνά .
Τσαι πάλι ο απογήμα .
Δούκαμε χέρε με τον άντρωπο τσαι υποσχέτθε ότσι θα μη ενημερούει .
Εξαναμπάκα τάσου τα τσέα τσαι α φωνά πιο μακά έδαρη δίχως παράπονε .
Ορή μακάρι να μ' άρει, καλέ άντρωπο ένει , να μην έχερε τσαι εκιού ενοχαί .
Αλήθεια με ' σει αούα απογήμα .
Ναι ναι να ζάρε το καλε τσαι μη χωλήνερε .
Εχαμογιάκα κλειδούκα το πόρε τσαι εφύγκα .
Ό
'Μα έγκου
Το ξενοδοχείε αλλά άγκα τα πορεία του γιουρισμού τθο
Τόπο πφι με 'γενάτσε ………..
…….Καλε ξημέρουμα με υγεία όμορφο συνταχινά …..
Εσούκα έως τα μισά , κοντέγκου το χαχάι
Εγύρκα κίσου τσε εξοικά Α εικόνα να αραμάει .
Οράκα τσε το Κούτρυφα ,Μπαλκόδημα Γιαννίου
Μεσόραχο Μαντρόστομα , γνώριμα σε ενίου .
Αναστενά - βολαί ,καμπτζί πφε 'μα θυνήμα .
Χρόνου περάκαει πρεσσοί, κοντέγκουντα το νήμα
Στροφή μπήκα το τόπο μη τσε πάλι ετσινήκα
Εσούτσε ο ανήφορε , σε ισιουμάτση εσούκα ……
Καλε νάμου ξημέρουμα Τσακωνοπαρέα μη
Μη ξεχένετε ότσι :
Παππού εγγονέ   : Του Πάνου Μαρνέρη
—Ένταει όα καμπτζί μι είνι βλαβερά
Τθαν υγεία .
—Βρε παππού τσαι ένι καλύτερε να στέτσησιου τον ήλιε .
—Όχι όρκο μι όχι τον ήλιε ,τθαν απότσια του μεσαμεριανοί ούρε
Τσαι να κίνερε πρεσσά ύβατα …
— Παππού
Μι , αφού ένι έχα επιλογή να τσαπρού το κρεββάτθα μι τάσου τα δροσία , θα ζάου να ακαλυνούμα κάτου από τουρ απότσιε τθα δεντρικά ..
—Να μην ακαλύνισιου καμπτζί μι να βάλερε ένα στρούμα τσαι να τσαπρούνερε να ξακειστένερε .
— Παππού μ'έσι έχου μαθητέ ένα σωρέ κα πράματα αλλά σε έγκεινη όρεγη θα ζάου με τα τεχνολογία….
— Ότσι έσι θέα
Ποίε όρκο μι αλλά να ξέρερε ότσι ο αέρα τα φύση ένι πρεσιού
Πιο υγιηνέ ..
— Παππού τσι υγιηνέ αφού όα είνι μολευτά .
—Μπορεί να μην έχερε τσαι άδικο καμπτζί μι..
— Παππού μι
Να μπάτσε έσι έχου πυρετέ..
— Νια χαρά ένι καμπτζί μι πφου νι επέτσερε έντανη τα κουβέντα …
ΤΑ ΤΣΑΚΩΝΙΑ ΤΣΑΙ ΣΕ ΟΛΕ ΤΟ ΚΟΣΜΟ
Παράστσι  του Αωνάρη
Απελπιστοί αθροίποι κχαράχουντε απο το Παντοδύναμο να ση λυπηθεί .
Γονακίχου έκει ο παπα φίλο , γονακίχου έκει όλε ο κόσμο .
Τθαΐχου έκει του χαίρε ση ο παπά , το ίιδε τσε όλοι οι πιστοί .
Όσιου είγκιαει θωρούντε : τα κράνια , τα τσεραΐα ,του καψαλιστοί πλεύρε , τα χώματα να κχράντωει κάτου απο του πούε σου , τα κηγάϊδα να στερέγκωει, τσε το λίγο έκεινη αεράτσι να ση ζεμακίχει τα προσώπατά σου, τόσιου τσε το ( Σούσε τσύριε το λαό ντη) έκει γινούμενε πιό δενατέ τσε πιο παρακλητικό .
Τα ζώα κεινατά , βρήντουντα , χιλιντρίζουντα , κχαούντουντα, αγκαρίζουντα, .
Όλοι τσε όα ταν παράκληση .
Σταυροκοποικχουμένοι τσε παρακαούντε ασταμάκιστα…
ΤΣΕ Α ΠΙΟ ΣΚΛΗΡΑ ΚΑΡΔΙΑ ΣΚΕΙ ΝΑ ΡΑΓΙΣΕΙ ….
Καλε ξημέρουμα πάντα με ΥΓΕΙΑ
Τσε το Κίσσακα ένει ωραία ,νιάτσερε 'νει Τσακωνοπαρέα .
Παράστσι  του Ιούνη (Σερικχή)
Διάλογο  :Σωφερίνα : του Πάνου Μαρνέρη .
-Κολλέγισα μι Λίενα μαθήκα τσαι τα σινιάλα …..
-Μπράβο βρε Παναγιώτση , παραφάγκηση με ένι παρία !
-Γιατσι βρε Λίενα τόσιου άχρηστε μ'εσα έχα πλέα ;
-Όχι αλλά ό 'σα έχα μι δενατθέ έγκεινη το κομμάκι …
-Με πέτσε σάμερε ο διάσκαλε να νι τσινήου …
-Ναιαιαι τσαι …..
-Ο 'μα πορούα να βάλου
Βρε γειτόνισα ταχύτητα με τσίπτα …
-Τσαι τσι ενάτθε Παναγιώτση ;
-Βρε Λίενα
Με πέτσε , πάτη συμπλέχτα ,βάλε ταχύτητα , πάτη γκάζι,τσαι τσάφηνε το συμπλέχτα μακά μακά
-Τιμονίερε τα τςίτε αμέρα Παναγιώτση ..
-Το ακλεριαστέ άμα τσαι σε έμα ποία όα , έκει δέρουντα σάματσι νι έκει κιάνου σενιαλισμό , ποίντα έκι να ασπηδεί σα ψημόριφο τσαι πφούφ έκι πφουντεχούμενε ..
-Έντενη ο Λία μι σάματσι ένι παιχνιδάτσι πλέα , Έωνη πφου νι ένι ποίου …
-Κια θα μη ζάει κολλέγισα….
Κια θα μι ζάει .
Ο θα περάει το δικό σι .
-Έτρου ντεεε , μην απογοηευτήρε ….
-Νιάε μι θιλενάδα ο πρόκετε να περάει το δικό σι ταχία θα κιάσου το τιμόνι του χέρε μι τσαι θα νι κιάσει ο κιαμό θα νι κιάσει ….
-Καλε ξημέρουμα γειτόνισα ταχία τα σύνταχα θα οραθούμε ..
Άμα τσαι ο οραθούμε κα επιτυχία …
-Καλε ξημέρουμα Λίενα , θα νι άρει τσαι θα νι τθαήσει ταχία ….
ΘΙΛΕΝΑΔΕ ΤΣΑΙ ΘΙΛΟΙ
ΠΑΡΑΣΤΣΙ  του Σοτθέμπρη .
Τσακωνοπαρέα μοι ..
Επφέρη ένα κομμάκι τα Τσακωνοπαρέα : ΠαπαΝιχάλη Αλευρά
Ατζελικώ Δημ.
Κότσυφα , Λένα Ασημακοπούλου , Θωμαή
Σαπουνάκη τσαι Πάνο Μαρνέρη , εμπήκαμε επίστσεψη το Μάτι τα
Αττική .
Όρεγη τσαι ένα μήνα περίπου α Τσακωνοπαρέα εμπήτσε ένα έρανε για του κχαροδατοί .
Εμαζούτθε ένα ποσέ τσαι αποφασίστε από τσοινού να ερεστούνει
Οικογένειε τσαι να
Μεριατθεί σε  ίσια
Μερκικά (  )μερκικό για τα κάθε οικογένεια .
Άλλιου πράμα να οράρε τα καταστροφή τσαι το Δράμα απο τα τηλεόραση , άλλιου να νι ζήερε τσαι άλλιου να οράρε το παθητέ
Τσαι αφού νι ξεικάτσερε τάσου τουρ εψιλοί σοι , να οράρε τσαι να σβαήσερε τα ψιούχα σοι .
Για όγοι σεβασμού ο θα βάλουμε φωτογραφίλε από αντροίποι …
Ογή τσαι - χρόνου α γουναίκα του θίλου μοι με επέτσε για το χαμό του υζού μοι :
—Πάντα άμα ντε έμα ορούα , έμα σεκλεκισκουμένα , α καρδία μοι έκει βούα αλλά αφού έμα έγκα τα τσέα μοι έμα ξεχένα τον πόνε ντοι ανάμεσα τθα καμπτζία μοι .
Έδαρη εχάκα τσαι εζού το δικό μοι παλληκάρι τσαι έδαρη ειλικρινά ένει πορούα να ντι κατάβου —, τσαι αφού επέτσε ένταει εσπουρίε τα βάματα ..
Ένει ανάτζη να χάμε ένα δικό νάμου άντρωπο για να κατάβουμε το πόνε του συναντρούπου νάμου ;
Απάντηση ο ' νει έχου …..
Ίσως ναί .
Χαρετοί όλοι
Τθο ΕΤΖΕ ….
Συλλογιστοί , χωλιατοί ,σεκλεκιστοί , σιωπηλοί ,τσαι προβλημακιστοί
Τθο ΓΙΟΥΡΙΣΜΟ…..
ΕΥΧΑΡΙΣΤΟΥ όλοι όσοι αβήκαει μέρη σε έντενη τον έρανε ….
Όλοι γενικά… ….Εμέ Νιούντε Τσακώνικα …….
ΤΣΙΚΝΟΠΕΠΦΤΑ ΤΑ ΚΑΤΟΥ ΓΕΙΤΟΝΙΑ ΤΟΥ ΤΑΣΟΥ ΤΕΡΟΥ
Όλοι οι σιαστέρε του Τερού όλοι οι Τσακωνοπούλε
Τάνου γειτονοπούλε
Όλοι θιλί με δούκαει μα νία ο δία μι 'νι
Βοήθα Έωνη μι .
Άγκα ταν απόφαση τα τζέα σι να ζάου
Λίγο γιά να νι οράου .
Ν'άλήου ταν αφέγκη σι για να ντι ποί γαμπρέ σι
Καλύτερε ο θα 'ρέσι
Αν αρνηθεί κολλέγοι μι ο δόλιε τσι θα ποίου
Φαρμάτσι θε να κίου .
Άμα όμως αλεί το ναι ,βασίλισσα θα νι έχου
Ταν άρνηση ο 'νι αντέχου …
ΚΑΛΕ ΞΗΜΕΡΟΥΜΑ , ΤΔΑΙ ΤΟΥ ΧΡΟΝΟΥ
Παράστσι  του Σερικχή .Εμέ Νιούντε Τσακώνικα .
Α Μπαρμπαρίνα νάμου με ταν όμορφο αφήγηση …
Του Σερικχή  .
Το Δεκαπενταύγουστε
Τα Τεγέα , το Σετθέμπρη τα Σκά , τον Αμάη τα Άγιε Κωσταγκή ,τον Αγιελίδι , τον Άγουστε τα Άγιε
Σωκήρα
Τερέ , ταν Ανάληψη το Άστρη .
Σε μιτσούτερε βαθημό τσαι μιτσουτέρα
Αχκίνα
Τσαι οι Τεριώτοι τσαμπάσηδε , ο Γιώργο Μανούσο ( βρακά )τσαι ο Τάσσιο Κορόγο (Σιούλη
Του Μαντζουράνη )..
Τα αυτοκίνητα τσαι τα τραχτέρια επφουντέαει έγκεινη το
Επάγγελμα .
Μαζύ με του Τσαμπάσηδε χάτθαει τσαι οι Σαμαρτζίδε .
Έντεοι πφι ίγκιαει φκειάντε τα τσαινούρτσια τσαι διορθούκχουντε τα παλιά , τσαι ίγκιαει πεταούκχουντε τα ζώα .
Το καβαλέτο ,το κοπίδι , το τρυπάνι ,
Ο κχάβουρα , το πριόνι , το στσέρπανε , το ξεγυριστάρι , α σαμαροτσαϊθία , α ψαλία , τα πιο ανατζέα εργαλεία
Πετσί
Για τα Μπροστολίνα τα δίγγα τα πανοκάπουα ,το πανούρι , το κακίστρι .
Βούταμο , για το γέμισμα τα στρώση .
Κομμάκια από πατανόκαβα για να φκειαχτεί το μπροστάρι , το κισάρι , οι σαμαροπαΐδε.
Το Τερέ ο Γιώργο ο Κορόγο , το κάμπο ο Μπλατσάρα , τα Μέανα ο Νιχάλη ο Λαλά, τον Αγιελίδι ο Νιχάλη Καττή με την υζέ σοι θόδωρε , Γιώργο Σώρα με τα καμπτζία σοι Φίλιππα τσαι Νικόα , ο Πετρούλια τσαι
Ο Παναγιώτη Μάνο .
Τα επαγγέλματα τσαι οι παρατάνου τέχραι πφουντέτθαει .
Να μη πφουντεϊθεί
Τσαι α γρούσα ……
Διάλογο  Τούλα , Κώστενα : του Πάνου Μαρνέρη …
—Μόλις τσαι νιε προφτάκα σκουρνία έκει θα ναϊθεί .
—Ο Καρπό ένει κιάνου , μη τσαι ξενοιαστήρε εζάτσε του πορίε σοι .
—Θα μ' αλήερε , γιατσί ως να τελειούρε εκιού
Θα ξημερούει ..
—Να τα άχανα σε κχρύα σ' αφήκα να ψαχνίσωει τσαι
Ταχία μαθές θα σι βράσου , να ποίουμε καννιά πανάδα …
—Εκιού ο σ' έχα σκοπό να μ' αλήερε μον κάτσα να ζάου να νι κχαμπαήσου το σωμό από ταν ικχάρα
Τσαι έμε συνεχίζουντε , να 'ράμε θα τελειούρε καννιά βοά ;
— Βρέ
Χριστσιανά νια κουβέντα επέκα παρατάνου , εκιού τάσου τάτσου , πφου να ντ'αλήου αφού ο 'σει στέκα σε νία μερία…..
–Έδαρη όποτε μ'αλήερε , γιατσί θά μ'αλήερε κια θα ζάει,
Θα ντι νι μπάλου …..
—Έδαρη θα ζάου να ανακατού εζού το δικό μοι σωμό .
—Κα επέκα εζού θα ξημερουθούμε …
—Κάτσα βρε κάτσα με γρουσοφαήτσερε πλέα ..
—Βρε εζού κασιμένα ένει , τον όνε μοι νιε δεήκα , ετίου να οράου ..
—Να ένα ανακάτουμα θα ποίου τσαι 'σούκα …
—Ετζε ντε έτζε αμάν για το
Θεό τσι πράμα έσει εκιού
……ΚΑΛΕ ΞΗΜΕΡΟΥΜΑ ..
Παράστσι  Αγούστου  .
—Όλε ο κόσμο Σιούλα το σάμερε αμέρα ένι έχου ηλεχτρικά κουζίνα .
—Τσαι τσί είνει ποίντε νι Θωμαή ;
—Είνι μαγερέγκουντε τσι είνι ποίντε !
—Όρα να μπάτσε τσαι είνι μαγερέγκουντε!
—Ναι βρε Σιούλα .
—Εκιού κια έσι μαγερέγκα Θωμαή ;
—Τθαν ηλεχτρικά κουζίνα κια δα ..
—Τότθε πφι έμα φερτά τα τζέα ντι ,έμα έχα ορατε έκεινη το
Πετρογκάζι ..
—Ως πόσε τσαιρέ έσι έχα να μόλερε τθαν τζέα μι Χριστσιανά.
—Από τότθε πφι έσα έχα το πετρογκάζι ..
—Από τότθε βρε Σιούλα είνι περατοί σαρανταδώδεκα μήνοι .
—Σο καημένα ….
—Θα έχει γκάνα οχτάρι μήνοι τάνου κάτου μαθές .
—Εζού έκι θα νι άρου το πετρογκάζι αλλά ενιάκα ότσι εκχράε ένα τσαι σκωτούτθαει δύου αντροίποι τσαι από τότθε ούτε να νι ορήνου ….
Καλέ ξημέρουμα σε όα τα Τσακωνιά τσαι σε όλε το κόσμο …
Παράστσι  του Μάτζη   .
Σάμερε ένει έχα σειρά α Δέσποινα για ταν αφήγηση …
Καμαρούετε ένει :
Παράστσι  ΤΟΥ Μάτζη  .
Ο ούϊθη επαραπλανήε του πρωτόπλαστοι να φάνει τον απαγορευτέ καρπό αν τσε  ο τσήπο τα ΕΔΕΜ έκει έχου από όα .
Για σενεί ο ούϊθι έκει α κείνα , α ανέχεια τσε τα καλέσματα τα άειδε φούκχα .
Κουβάνιου έκει νατέ το άντερε νάμου από τα χαρούπια τσε πετσιαστά α γρούσα νάμου από τουρ αρμυροξυδουτοί ελήε .
Οι ελήε έκει το καθημερινέ νάμου τσε άμα έμαει βάντε κανιά
Κχιαούα αίμα με κάνα αβουγούλι , να μου ίγκιαει
Ρουφούντε νη νάμου οι ψείρε τσε οι ψίλοι …
Οι ψίλοι τσε οι ψείρε οι αχούριστοι συντρόϊθοι νάμου .
Ίγκιαει σεργιανίζουντε αδέσποτοι τάνου τα κοκκαλιαστά
Κορμούτςια νάμου…
ΚΑΛΕ ΞΗΜΕΡΟΥΜΑ ΠΑΝΤΑ ΜΕ ΥΓΕΙΑ …
……………Εμέ Νιούντε Τσακώνικα ………………
Ο Αθηναίο ο χρηεοφελέτα
Ένα χρηεοφελέτα άμα τσαι έτενη πφι νιε έκει έχου δουτέ τα δανεικά σε έκει κχαράχου , τότθε ετήνε πφί έκει χρηστού , έκει κχαράχου πάντα παράταση με τα πρόφαση ότσι έκει παθητέ ατςοί ζηνίλε τσαι χουνέρια .
Έτενη πφι έκει έχου δουτέ τα δανεικά από του πρεσσοί βολαί αρχινήε τσαι ο 'κει κιστίου νοι .
Ο χρηεοφελέτα άτζε λοιπόν το συληκό χιουρί σοι τσαι απουρτέσε σε έτενη πφι νι έκει
Έχου δανειστέ (το δανειστή ) παλαίγκου έκει να νι πουλεί .
Αγοραστή
Ο αλικογκίε να φαγκιστεί ο οποίε ερωτήτσε .
Γεννούντα ένει το χιουρί ;
Ο χρηεοφελέτα απογήτθε .
Γεννούντα ένει αλλά ένει γεννούντα παράξενα .
Το τσαιρέ πφι είνει τα μυστήρια ένει ποίντα συληκά τσαι το τσαιρέ τα Παναθήναια
Αρσενικά .
Του αγοραστή
Νιε παραφαγκήστε το πφου έκει γινούμενε ετσιτάπα πράμα
Τσαι ο δανειστή νιε πέτσε .
Μη παραφαγκήχισιου έγκεινη το χιουρί τθα γιορτά τα Διονύσια θε να γεννάει ριουφάλια .
Ο μύθο
Να μου ένει δενάχου ότσι :
Πρεσοί για το συφέρο σου είνει αούντε ψευκίλε τσαι για πράματα πφι ου 'νει νατά τσαι ο προκετε να ναθούνει ποτές μαθέ ..
Καλε ξημέρουμα τσαι να κχοντούκχουμε τον όγο νάμου .
Ποίετε νη τσε μην αλικοκγίχετε , τσι έτθε αντεχουμένοι ;
Τσε ενεί απ' το Λειβάϊδι , Μέανε τσε Σαπουνάτση
Τα Τσακώνικα κολέγισε , θα σ' νιλήνουμε νεράτσι
Το Πραστέ τσι είνει ποίντε ;
Ση η μαθέντε Όρπα πέρε ;
Όρα , μπάτσε είνει κασιμένοι , με σταυρουτοι του Χέρε
Έα τσε εκιού Γαστένιτσα , Έα να ζάμ' αντάμα
Τσακώνικα να νιλήουμε χατέ μη ζάει το πφράμα …
ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΗ
Διάλογο  :τού Πάνου Μαρνέρη .
 Του Φλεβάρη  .
ΤΣΑΚΩΝΟΠΑΡΕΑ .
Διάλογο  Τούλα
Κώστενα
Του Πάνου Μαρνέρη ..
-Ουουου πφι να μαργουθού .
-Τσι επαθήτσερε Κώσταινα ;
-Τσι να πάθου.
Ο 'μα κατακίνα τα γρούσα μοι
.Μα τσι τθο διάτανε τσαι εκιού όσα νιούα …
-Εζού θα 'ρέσου τον εμπιά μοι ….
Τσι επαθήτσερε μαθές τσαι έσει σκωτουκχουμένα .
-Το κακό μοι το Φλάρο επαθήκα .
Ενάτθε σκουρνία , εκχολίε ένα με το λουπάϊ , ούτε τσιμέντο ουουου ……
-Αφού
Βρε Χριστσιανά ο 'σει Βάνα γρούσσα τάσου , ο 'σει πάφα μπίτι πλέα , αούα τσαι αούα
Τσι να ντι ποίου .
-Ουουου θα μόλει ο Κώστα
Να μη σκοτούει …
Αααα νι έσει χρειασκουμένα ένα μπερντάχι , κα χίλια μελεούνια έσει , αλλά
Άμα κιάσερε τα κουβέντα σαν τα ζα το σκατέ ..
Ο 'σι ξεκχολίχα
: Ένει θέα να ξέρου ο'νει μοζούα α τσιουφά τι από τον αλητέ ;
-Όρα τσι θα μ' αλήερε ποίε τσιουφάαα …… Ουου τσι θα ποίου έδαρη ..
-Ορή , βούε νι τσαι άβα βοά να έσει πιο προσεχκικά …
Εζού εφκειάκα πρεσιου φαΐ εβαλήκα το καογερίτσιχο λουπάϊ .
Έα να φάμε από νιά γουλία παρέα , ένα πόρε έμε .
-Έμα έχα σιαχτέ το αγαπητέ σι ….
Φακά με πφιίτα … Ο'σα
Σκωτούνα
Μοι
Βρε Τούλα ….
-Ό θα ντι σκωτού , έγκεινη ένι δουλεία του Κώστα ……
Παράστσι τσαι Σάμπα – του Αωνάρη .
Ο ξένε  του Στράτη Δαλιάνη .
…………….ΕΜΕ ΝΙΟΥΝΤΕ ΣΑΚΩΝΙΚΑ ………….
Ο ξένε : από το βιβλίε του Στράτη Δαλιάνη…
Διαστσευή τσαι γραφτέ τα Τσακώνικα από τον Πάνο Μαρνέρη ..
Έκι ένα άτςωπο τάνου από δύου μέτςα το αψέλη, κουρελιαστέ, με γενιάδα πφι έκι σούνα ως τα στήθη σι, οι έμισοι όντου λείπουντε από τα μασέα σι,το ξοίκασμα σι αητήσιε τσαι αγριευτέ ,αλέστα να σι βάλει με
Όλοι τσαι με όα , οι χέρε σι κρεμαστοί, κχαμπέντε κάτου απο του γούνοι,τσαι ένα καπόκι ξεστσιστέ, έκι μπέχουντα το κορμό σι τσαι νι έκι φυάτθουντα από τα κρυάδα .
Μουγκαμάρα τσιτάε τάσου τθα ταβέρνα τσαι όλοι αποχαυνούτθαει, σάματσι άκια να έκι παρία α συντέλεια.
Κχάμποσοι ήγκιαει βαστημούντε , από τάσου σου, τσαι αναθεμακίζουντε ταν ούρα πφι ξεκονατσιάσταει.
Ποίερ ογή ένι το αφεγκικό ;
Ρωτήτσε το Θερίε.
Ο αφέγκη μι, ούγειε μόνιου το Θεό έκι φοζούμενε, δειλά ξεστομίε.
—Εζου ένι ..
—Ένι κεινού, επέτσε κίσου, φέρε ότσι έτθε έχουντε τσαι κρασί..
Νιε δούκαμε άντε τσαι ελήε τσαι έμισε οκά κρασί φρεσκοαρητέ από το Βαρέλι .
Ένα κομμάκι χιουρινέ από δικό νάμου έκι φταινούνενε .
Ότθε αούντε μι ως πόσε τσαιρέ έκι έχου να φάει ;
Ως να αλήερε Αμήν σε κακχίτσε όα, τα πλέτερα σε κχαμπαήε αμάτθαντα, τσαι κχαράε τσαι άβα .
Νιε δούκαμε νία από τα ιίδε τσαι μα ταν Έωνη σε αφανίε.
Ξεθαρρεύαει τσαι οι θαμώνε τσαι αγάλι αγάλι ήγκιαει τθέντε καονυχκίζουντε,τσαι ανταριαστοί τσαι φοζατθοί ήγκιαει φύντε για τα κονάτζα σου.Αραμάκαμε: εζού, οι αϊθέ μι, ο αφέγκη μι τσαι α Μάτη μι.
Καλε ξημέρουμα θιλενάδε τσαι θίλοι, να έχουμε όλοι ταν υγεία νάμου.
…………….Εμέ Νιούντε Τσακώνικα …………..
Παράστσι τσαι Σάμπα – του Σερικχή  : Α Τσακωνοπαρέα .
Ερήνη — Ατζελικώ: Του Πάνου Μαρνέρη .
—Αμέρα κα
Ατζελικώ , κιά δούτσερε;
—Μπα μπα σε καλε ντι… Τσι γλύτσε είνι έντεοι
—Έα τσαι 'κιού βρε Ατζελικώ , τσι πράμα ένι έγκεινη με σετίου
Ο κοτού γκανένα να αλεί νία αμέρα κά εκιού να νι κιάσερε από το Σούκχο, έτρου
Θα ποίουμε προκοκή;
— Μπα ό 'νι γινούμενε νή άρρωστε έσι νη κάτσι έσι θέα ;
— Ορή κακότθο ο 'μ'απογήτθερε, θα ζάμε έτενη το περίπατε τσι θα ποίουμε ..
— Βρε 'κιού μπάτσε έσι θέα να μι ξεμοναχιάσερε;
— Ουουου τσι ένι βάνα με τον εμαλέ σι σούσε Έωνη .
— Ξέρα ένι τσαι εζού, Πφουρ εζαλέερε του Αλή .
— Επέκα να θα τςιαχίτσουμε λιγάτσι,
Θα μαζούμε τσαι γκάνα άχανε,
Θα βιγλίσουμε τσαι το Τερέ νάμου, να ράμε τσαι από κια γκρενίε ο Τεριώτα Αλευρά τον Τούρκο Αλή …..
— Ο ντ'πέκα τα τύχη του Αλή θα έχου τσαι εζού ;
— Τσι έσι μπαμπαλίζουντα βρε ματαλίστικο..
— Τςίπτα τσι ν'αλήου, ότσι τσαί ν'αλήου τον εμπιά μι θα 'ρέσου.
— Πρεσά έμα αντεχουμένα, αλλά ότσι έσι τόσιου χεστρούνικο όχι,
— Έα Έα κανόνισε να ζάμε τσαι άμα τσαι ο φαηθούμε θα γιουρίσουμε κίσου…..Ειδεμής θα αραμάμε αμανάκια οπά του πλεύρε..
Τσαι να έχουμε ταν υγεία νάμου
Παράστσι τσαι Σάμπα – του Μάτζη : Θωμαή τσαι Σιούλα του Πάνου Μαρνέρη
Θωμαή τσαι Σιούλα : του Πάνου Μαρνέρη .
—Θωμαή… Έα κουβάνα να κίουμε ένα καφέ να σ'αλήουμε .
—Τσαι παθήτσερε βρε Σιούλα;
Εκιού έσι πρεσσιού συχιστά .
— Έα γιατσί ο κλείκα εψιλέ όα νιούτθα…
Τσ'επαθήτσερε;
Τσι κακό ντε 'ρέτσε;
—Έα πφι ντ' ένι αούα…
— Εσούκα ,εσούκα , τσι τθο ιδάτανε παθήτσε!!
—Έα κάτσα γιατσί είνι δέρουντα τα σταγόνια μι..
—Καρδιάερε τς'επαθήτσερε Χριστσιανά!!!
—Βρε από το φόβο, όα ένι τςέμα..
— Καψο Σιούλα εκιού τόσε τσαιρέ μοναχά ντι … Έτρου όνι έχα ντι ορατέ, αναραΐδε οράτσερε;
— Βρε Θωμαή τσι αναραΐδε τσαι το κακό μι το τσαιρέ …
— Τότθε τσι
Βρε γειτόνισα ;
— Έτενη
Ο μαργουτέ ο διάσκαλε τσι σε βαλήτσε έτεοι τουρ ουθάρε;
Ο σι αούα μι να μπάτσε σ'ένι έχου χατέ;
Παραογίε άλλε μι ;
— Ουουου γειτόνισα μη μι σι θυνήντερε….Τσι μ'ένι κιάνα οικεία …..
—Έτανη α έρμο α Ερήνη
Α Μεανιώτση σε έκι ορούα τον ύπρε σι!!!
—Αμ α άβα
Ερήνη α Αγιελιδώτση, θροΐα νιε κιάτσε ..
— Να νι οράου τσαι νι οράκα , θα σι νιάει τα σκολιανά σι ..
— Ογή ένι Σιούλα…Τσ'επαθήτσερε ;
— Ο 'σι αού μι τσι δουλείε είνι έντεοι ,εβαλήτσερε τουρ ουθάρε το φέσι μπούκι τσαι λαχταρίερε το κόσμο;
— Έα βρε Σιούλα, αμάν πλέα, ζώα του Θέου είνι τσαι ένταοι….
— Ζώα του Θεού;
Γιάκεινη
Μπλέβε τον Αδάμη τσαι ταν Εύα ο Θεός από το Παράδεισε;
Από έντενη το καταρατέ ..
— Αμ ο μπλέβε σι γιάκεινη , αλλά άφε νι ..Για αβα βοά…
— Νιάτσερε τσι ντέ 'πέκα , όρα μη σι ματαράου…ΜΠΡΡΡ……..
Με το καλε να ξημερουθούμε τσαι ονείρατα γλυκά να οράμε..
Παράστσι τσαι Σάμπα – του Σερικχή : Ηλεχτρικά κουζίνα: του Πάνου Μαρνέρη
Παράστσι τσαι Σάμπα – του Σερικχή
 :
Ηλεχτρικά κουζίνα : του Πάνου Μαρνέρη
—Έα Γιάννη έα όρκο μι να ντι πλερού για να έγκουμε αγάλι αγάλι , βαλήκα τσαι του γειτόνοι μι σ'εμπιά .
— Έντεοι τού αηδίλε να μην έσα αούα τσαι τσι να έκι το κόσμο..
— Πφου θα νι ξεπλερού βρε Θωμαή έγκεινη το καλέ ;
—Ορή θα σιάνερε καφε πάσα αμέρα για ένα μήνα , ό'σι παρατούα μι από όρπα χάμου καημένα …
— Για ένα εξάνηνε θα νι σιάνου γειτόνισα μι τσαι πάλι ο 'νι ξεπλερούκχα ντι.
Αμ ένι ξέρα τσι ένι αούα εζού..
Ο Θεό να νι μου έχει κά τσαι γιομάτοι καούϊδα.
—Σιούλα Σιούλα μπάε το παναϊθούρι να σ'αλήουμε ..
— Νια στιμή βρε Θωμαή να τονιάσου κάτσι πράματα αραμάκαει τάσου τα μισά πφι έκι φερτέ ο μάστορα για τα κουζίνα μαθές τσαι 'σούκα όρκο μι ..
—Πφούρ ένι α κουζίνα ντι νιε βαλήτσερε απουρτέσε ;
—Καψο Θωμαή, έκεινη έσι τςίντα εκιού νή έγκεινη το κακό πφι να μου ερέτσε ;Δέσποινα βάλε τα χέρα ντι …
— Τσι ένι έγκεινη πφι να μου ερέτσε γειτόνισα!!!
— Ουουου εκάνε α συντέλεια του κόσμου , βρε να κλειστούμε τάσου είνι αούντε , να μου οργήστε ο Θεός .
— Ορή κακότθο είνι θέντε να ξεπαστρέψωει κχάμποσοι γεράδε γιάκεινη σι είνι ποίντε ένταει .
— Βρε σε όλε τθο κόσμο σε όα ταν ιγή μαθέ ένι παρήα α
Δέφτερε παρουσία γειτόνισαααα ..
— Α Έωνη να βάλει τα χέρα σι …
Με το καλε να ξημερουθούμε Να ονειρευτούμε να στσεφτούμε το πόσιου αδένανοι έμε πουρτέσε τθαν οργή τα φύση …
Παράστσι τσαι Σάμπα– του Αγούστου : Περίπατε το Κοτρώνι: ταρ Ελένη Μάνου .
……………Έμε ΝΙΟΥΝΤΕ ΤΣΑΚΩΝΙΚΑ………
Παράστσι τσαι Σάμπα – του Αγούστουτου Αγούστου..
Α τσακωνοπαρέα.
Περίπατε τθο Κοτρώνι τθου αρχαίοι Μυτσηναϊτσοί τάφοι: ταρ Ελένη Μάνου.
Έμε ογή τθα θέση Κοτρώνη  Βόρεια Δυτικά από του καλύβου τα Βαστσίνα, τον τόπο πφη είνι οι αρχαίοι Μυτσηναϊτσοί τάφοι.
Ταν πρώτε βοά πφη ερέκαει ογί αρχαία έκι το  τσαί το .
Ερέκαει δύου θολουτοί ελλειψοειδεί τάφοι.
Ο πρώτε τάφο πφη εσκάφτε σε βάθι , μέτσι ερέστε να έχει τοίχο από «αργούς λίθους» αδούλευτοι τσαί α κορφά σι έκι καλυφτά από ατσέ πέτσε.
Ερέκαει πρεσσά κόκαα τσαί τςία αγγεία ούγοια σ'αποσούκαει έτεοι του χρόνου τθο μουσείε τ'Αγιελιδίου…Πρεσσοί χρόνου αργούτερα το  από νιά πολυμπρία εφαγγίστε οπά ένα ατσαίριου μυτσηναϊκό νεκροταφείε του ου π.Χ.
Αιώνα.
Εκάναει τότε αρχαιολόγοι από ταν Τρίπολη, εσκάβαει τσαί ερέκαει πέντε τάφοι τσιβωτιόσχημοι τσαί τάσου ήγκιαει κχακχουτοί περσσούτεροι από ένα πενατέ.
Χωμάκινα αγγεία συμποσίου απ'ένταοι πφη ήγκιαει έχουντε ζακόνι να κχακχούχωι τθουρ αρχαίε ταφέ, σφογκύλια από πέτσε τσαί νία χάλκινε περόνη ήγκιαει τα κτερίσματα, τα αφιερούματα, πφη ήγκιαει συνοϊδέγγουντε του πενατοί.
Όα τα άβα όμως όμε ξέρουντέ σι.
Ογί θα ερίτσετε τσαί ο οικισμό αφού ερέκαει το νεκροταφείε, ένα από του πρεσσοί
Πφη ανθίαει τθο Μοριά κατά του Μυτσηναϊτσοί χρόνου…
Καλέ ξημέρουμα θιλενάδε τσαί θίλοι, ο τόπο νάμου ένι έχου τα δικά σι ιστορία, νιουρίσετέ νι…
Παράστσι τσαι Σάμπα– του Μάτζη : ασυνέχεια , Αγιε Σοϊθία : Διαστσευή τσαι γραφτέ τα Τσακώνικα από τον Πάνο Μαρνέρη .
Παράστσι τσαι Σάμπα – του Μάτζη
Α συνέχεια : Άγιε Σοϊθία του Τανέρ Ακσάμ .
Διαστσευή τσαι γραφτέ τθά Τσακώνικα από τον Πάνο Μαρνέρη.
……..Ο Τούρκο όκια ερέσει δεντρικό θα νι κόψει .
Οι Τούρτσοι ο φυάνει του πολικισμοί πφι ερέκαει νή άγκαει.
Ο 'νι καρπίζουντα το χώμα πφι επατήτσε πούα Οθωμανού .
Τσεράτθαει τσαι ού νι θυτρούντα ούτε χοντάρια οπά πφι επατήκαει οι Οθωμανοί.
Οι Οθωμανοί ο μποίκαει τσίπτα άλλιου από το να δέσωει, να ρημάζωει τσαι να βρονταήχωει του τόποι πφι εκαταχκήαει.
Κχάμποσοι είνι αούντε ότσι οι Τούρτσοι ου 'νι έχουντε εντανη τα Μάνητα μόνιου για του ξένοι, αλλά τσαι για ότσι δικό σου ποψιαστούνει ότσι ένι έχουντα άβα γνώνη .
Οράτε τα χάλια τσαι το τσι ένι γινούμενε τάσου τα Τουρτσία ..Οράτε κια νιε οδηγήκαει τα χώρα οι , Ερντογάν τσαι Μπαχτσελί..
Ούγειε ένι αντίθετε με ετήνοι τσαι αλεί το πάρα μιτσή ένι βαασανισκούμενε τσαι φυλατσισκούμενε .
Σάμερε τθαν Μιτσά Ασία είνι ερικχουμένοι πρεσσοί Αγίουνε τσαι τόποι ιεροί πφι σι είνι έχουντε μποιτε μαντρία τσαι αποθήτσε.
Ο 'νι τυχαίο το ότσι ο Οσμάν Καβάλα ένι τθα φυλακή , ο άντρωπο πφι ένι ιδρυτή τθο ίδρυμα πολικισμού τα Ανατολία .
Καλε ξημέρουμα ..Εμέ Νιούντε Τσακώνικα ……
ΤΣΑΚΩΝΙΚΑ με το Πάνο … Αίσωπο
 )Νία αλεπού ο 'κει έχα ορατέ ποτέ λιοντάρι .
Πρώτε βοά
Α τσυρά Μαριώ λοιπόν
Ανταμούτσε ένα λιοντάρι τσαί μόλις νι οράτσε εφοζάτθε τόσιου πρεσιού πφι νιε εφαγκήστε ότσι
Έκει θα τεζακούει .
Τα δέφτερε βοά πφι νιε ανταμούτσε , εφοζάτθε αλλά όχι όσιου τα πρώτε βοά .
Ούτε τσαι ετήνα ο 'κει
Κιστία το ότσι , τα τρίτε βοά ξεθαρεύε τόσιου πρεσιου πφι νιε κιάτσε τσαι κουβέντα .
Ο μύθο να μου ένει αού ότσι α συνήιθα ντι ένει ποία να οράρε με άλλε εψιλέ ,
Ακόνη τσαι τα πιο τρομαχκικά πράματα ….
.) Νία βοά νία αλεπού εμπάτσε τα τζέα σε ένα θεατρίνο.
Όρπα πφι έκει ψαφούα τα πράματα σι , ερέτσε νία ωραία μουτσούνα .
Αφού νιε ξοικάε κα , κα , επέτσε : Τσι ωραία τσιουφά αλλά από μαλέ τσίπτα .
Ο μύθο ένει Θέου να αλεί : τσι νά νι ποίερε τα λεβεγκία τσαι ταν όμορφο τσιουφά , άμα α τσιουφά ο 'νει έχα μπίτι
Εμαλέ .
………ΜΕ ΤΟ ΚΑΛΕ ΝΑ ΞΗΜΕΡΟΥΘΟΥΜΕ ΟΛΟΙ ΝΑΜΟΥ ……….
Παράστσι  του Αγούστου : τθα μνήμη του χατοί του τελευταίοι ναμέρε .
Παράστσι  του Αγούστου : Α Τσακωνοπαρέα
Τθα μνήμη σε όσοι χάτθαει του τελευταίοι ναμέρε ..
Κώστα .
Παλιέ μι συμμαθητή.
Αντρία θίλε μι .
Τσαι σε όλοι του διτσοί απο του σκωρετοί
Του τελευταίοι ναμέρε
Πρεσσά τσαι Θερμά συλληπηκήρια
Ακόνη πιο φτωχά α Τσακωνιά τσαι α Γρούσσα νάμου .
Σκωρέτθε
Τσαι άβα Τσακώνισσα από του Σαπουνάτσι
Εζάτσε ταξίδι αγιούριστε σ'αλαργηνέ κονάτσι.
Σκωρέτθε τσ'α Βγενού α Μάνου, οπά τα χώρα του Μεάνου
Άβα νία Τσακώνισα, του Μεάνου αρχόγκισα
Ακόνη ο παπά
Λία, Απ'του Τερού ταν Παραλία
Ο Αγιε Τσάκωνα παπά, ο Τεριώτα ο Αλευρά.
Χλίψη , θρήνε τσαι καημό, σκληρέ ο
Αποχωρισμό.
Οι διτσοί σου σι είνι βούντε.
Θεό σκωρέ σι, ενεί εμ'αούντε .
Ταν Έωνη έμε καούντε τσαι νι έμε παρακαούντε .
Να έχει κα όσ'εινι αραμούντε.
Αιωνία σου α μνήμη τσαι ζωή του όγου νιούμου
Όσοι έτθε απαραμούντε, έχετε ταν υγεία νιούμου
Α ζωή ένι συνεχισκουμένα, μα α γρούσσα εχανουμένα
Α Τσακωνιά καμπτζία εχάνα, Εν'γκιουκχουμένα τα κουβάνα …
Καλε ξημέρουμα Τσακώνισε τσαι Τσακώνοι.
Παρασκευη και Σάββατο – του Μάτζη  .
Για του νέοι  : του Πάνου Μαρνέρη ….
Ανέματε
Ανόλπιστε νη ανέλπιστε
Ανέκοπο
Βάνιχα έρια
Τςιχίτσινε
Πρόϊδε γα
Ανεμοδούρα
Έγκεινη το λειβάϊδι ένι ανέματε
Έγκεινη έκι ανόλπιστε (ανέλπιστε) ποίε νι έκι αντεχούμενε ο'σι αού μι
Ανέκοπο ένι έντενη ο άντρωπο
Ένταει όα τα καούϊδα σε μποίτσε ανέκοπα
Ένταει τα έρια είνι βάνιχα νη πρόϊδα , ου 'νι ποίντα για σάγισμα , το σάγισμα ένι τςιχίτσινε
Το άρτουμα από πρόϊδε γα ένι πρεσιού παχιού , το καλύτερε ένι ανακατουτέ με γιδίσιε
Εκιάτσε νία ανεμοδούρα τσαι σε τθαείε όα ο αφήτσε τσίπτα
Μη νι δίνερε σημασία ανεμοδούρα ένι
Θωμαή σιάτη μι να έσι πάντα κα τσαι ντ'έμε Φχαριστούντε.
…………Εμέ Νιούντε Τσακώνικα ……….Θώμη .
Τσι ένι στέκα;
Να ξοικάζου τα ζωντανά πφι είνι τςούντα το φαέ ;
Ο 'νι έγκα να οράου
Τσι απονάτθαει οι ατςοίποι;
Γιουρία κίσου .
Ερέκα τα Στέφενα του Ντούβη, ούγειε έκι ροβολήχα τθο κατάβα .
Οπά ανταμούκα το Λάμπη τον Ασημούλια πφι έκι παρίου λαβουτέ .
Α σούκχα σι έκι φυτθά.
Νιε ρωτήκα ταρατθά όπφουρ έμα..
—Κια είνι οι άλλοι Λάμπη;
Με πέτσε με
Χειρονομίε.
—Σε σκωτούκαει όλοι … — Όλοι;
Νιε ρωτήκα κίσου.
—Να μ'απογήτθε .
—Κιά;
Νιε ματαρωτήκα.
Με δενάε του Καππή .
Ο Λάμπη
Πενάτσε ύστερα από λίγο .
Ετθάκα με τα Στέφενα τσαι εζάκα τθο φούρνε .
Έκι έχα α Μάτη σι άντε τσαι άγκα έμισε γριτσέα .Φύγκα τσαι Ζάκα του Καππή .
Ερέκα τα μάτη μι πφι έκι αούα.
«Έατθε βρε Κουρούνε να οράτε τσ'επαθήκαμε σάμερε…».
Έκι α πρώτε γουναίκα πφι εσούτσε οπά…..
……..Α ούρα α κα θιλενάδε τσαι θίλοι με υγεία ……
………….Εμέ Νιούντε Τσακώνικα ………….
Παράστσι  του Νοέμπρη  .Τσακωνοπαρέα μοι
Τσαί δέει τα τσιουφά ντοι με
Με δύου τςεία μαγκήλια
Τσαι αβγάκισε μοι το καρπό , τριάντα σαράντα χούφτε
Τρούχισε
Τσαι το σπαϊθί , με αργυρέ κονάτσι .
Κώστα σεούκχου τ' άγο σοι , ασπηδού τσαι έν' αγροήχου
Τσαι ταν ικχάρα εξερίστε τσιτέντου σαν λιοντάρι
Τα ίσια σοι εν' κόφου δώδεκα σοβά σοι δεκαπέντε .
Σε ένα γιούρε τσαι σε δύου το αίμα εβουκχιάστε.
Εμοζάτσε τσαι α χέρα σοι στομούτσε το σπαϊθί σοι
Κισογιουρήε το Σέλιθε , να ζάει
Να νι άτσει
Φυάτθουντε τα πορία σοι οι γκαρδατσοί αϊθήνε σοι
—Αν έτθε αϊθήνε γκαρδιατσοί τονιαάστε από τα πορεία
Γιατσί ένει ο μαύρε θυμουτέ από τα πρεσά κουφάρια .
Μα ετήνοι ο νιε νιουρήαει το Κώστα από το αίμα
Ξερήαει τσαι σκωτούτθαει
Ετήνοι τσαι το άγο .
Το απόγευμα εξεστρούκαει τ' άρματα για να άρωει
Λεκό οράκαει το κορμό , νιουρήαει τον αϊθήσου
Το Κωσταγκή σκωτούκαμε πέτσε ο ένα τον άλλε .
Ξοικάσταει οι δύου σου τσαι τα μουγκά είν' αούντε .
Το Κωσταγκή
Σκωτούκαμε τσαι 'νει να σκωτουθούμε …….
Καλε ξήμέρουμα σε όλε το κόσμο ..
Καλε Παράστσι τσε Καλέ μήνα .
Οι γουναίτσε να ξεθρεμούνει , να συγυρίσωει τα τσέα να σαρούνει .
Οι δε ατσοίποι να θύωει τα ζωντανά , να φκειάξωει τα τραπέζια , να σερβίρωει τσε περιποιηθούνει του καλεστοί .
Ση είγκιαει ποίντε ένταει όα με κέφι Σάματσι έκει δικά σου χαρά , Σάματσι έκει τα δικά σου τσέα .
Τσε του χλιβεροί αμέρε όλοι μαζύ για να συμπαρασταθούνει , να νηρογείωει να φκειάξωει τον πενατέ , τα κοκχούνια , τουρ άντου τσε του κολιούρε τσε για σαράντα αμέρε δίντε το παρών για συμπαράσταση .
Τα γειτονία οι πρώτοι έρωτε , μεταξύ του σιατέρε τσε τα παλληκάρια .
Μόλις είγκιαει κατσιομαλιάζουντα τα μάγουα του αρσενικού τσε φουσκούντα τα στήθη του συληκού είγκιαει αρχινήζουντα τα γκριουφοξοικάσματα .
ΞΑΛΕ ΞΗΜΕΡΟΥΜΑ ΠΑΝΤΑ ΜΕ ΥΓΕΙΑ ΤΣΑΚΩΝΟΠΑΡΕΑ ΜΗ .
ΈΝ' πρέπουντα να κχρίσουμε , τα τσέα να σαρούμε
Τα γρούσσα νάμου θίλοι μη , να νη περιποιηθούμε .
Να ξέρετε , του πενατοί μόνιου είνει νηρογούντε
Μα κίσου ου 'νει γύρουντε ,όσιου τσε να 'με βούντε .
…… Εμέ Νιούντε Τσακώνικα ……
ΠΑΡΑΣΤΣΙ  του ΣΟΤΘΕΜΠΡΗ  .
ΠΑΡΑΣΤΣΙ  του Σοτθέμπρη  .Τσακωνοπαρέα μη
……Καλε Παράστσι τσε καλέ μήνα …
Ο παππού ο Χαρή εφύτζε φουρτσιστέ .
Ενει δενάχουντα ότσι σε εχάκαει τα παζάρια .
Λίγα έκει δίου ο ένα , πρεσσά έκει κχαράχου ο άλλε .
Μπάτσε ο παππού ο Χαρή έκει θέου μερκικό απο το τομάρι ;
( Το χρυσοτςίχινε τομάρι ;
) .
Άγκα νία Βαθεία ανάσα .
Εφύτζε ένα βάρη απο ταν καρδία μη .
Εχαρήκα πφι α Κοτσίνα άκει θα ζεί.
Εκει θα νη χαιρηκχούμα , να νη έγκου αγροϊστέ τα βρύση για υίο τσε για πόκισμα του Γιωργουλή .
Όρπα έκει έγκου ταχκικά ο παππού μη να κόψει σάμντε για κοϊθίνια .
Έμα ογαριάζου λάθος όμως .
Ο παππού ταν άβα μέρα άτζε τα Κοτσίνα ξεσαμάρουτε τσε τ' αργά εγύρτσε τα τσέα με το τομάρι τον ώμο , σάματσι έκει ο Ηρακλή με τα Λεοντή…..
Α ΓΙΟΡΤΑ ΝΑΜΟΥ ΕΠΕΡΆΤΣΕ
ΤΣΕ Ο ΣΟΤΘΕΜΠΡΗ ΜΕ ΤΟ ΚΑΛΕΙ ΕΜΠΑΤΣΕ .
ΠΑΡΑΣΤΣΙ  του Μάτζη  ..Εμέ Νιούντε Τσακώνικα
ΤΣΑΚΩΝΟΠΑΡΕΑ ΜΗ … ΟΙ ΚΟΥΜΠΑΡΟΙ ΜΕ ΤΟ ΠΑΝΟ ΜΑΡΝΕΡΗ .
Να Βρέ κουμπάρε αφού ου 'νέι νοούνται ,  να βάλουει αθροίποι πφι είνει ξέρουντε … Τουλάχιστον όρπα τα οικονομικά , τα μνημόνια του φορολογίλε , του συντάξε τσε τα ασφαλιστικά .
Είνει Έλληνε το εξωτερικό πφι είνει αγαπούντε τα πατρίδα τσε μαζύ με καλοί αθροίποι απο όρεγη , πφι είνει νιουρίζουντε τα οικονομικά θα λιούνει έγκεινη το πρόβλημα πφι έμε έχουντε ..
Αντί να τθένωει τα νέα νάμου καμπτζία τσε να φύνωει για το εξωτερικό , να κατσάνει όρεγη κουμπάρε να βοηθήουει το τόπο σου .
Έντεοι κουμπάρε θα φκειάξωει τα χώρα να μου ….
Καλε νιούμου ξημέρουμα .
Ομορφο Παράστσι .
Παντα με ΥΓΕΙΑ
ΝΑ ΕΜΕ ΑΓΑΠΗΤΟΙ ΤΣΕ ΜΟΝΙΑΣΤΟΙ.
ΠΑΡΑΣΤΣΙ  του Αμάη .
Ο ΧΡΙΣΤΕ ΑΝΑΣΤΑΤΘΕ …..
Τσι έσει ποία Τάσου ο βαρέτθερε να ξεικάζερε ;
Ο χοντάτζερε να κασίσιου απουρτέσε απο το κουκί του Εωσφόρου ;
Μα κάψο Θοδωρού τσε νισάφι πλέα ο χοντάτζερε ;
Κάτσα Μαριγώ , Κάτσα να ντη αλήου ένα γουμάρι νέα απογήτθε με ατςά σοβαρότητα α Θοδωρού .Αρχινήε λοιπόν να νιλήνει για κρεψίλε , για σεισμοί , για πολυμπρίε του αλλαργηνοί Χώραι τσε τόποι , για του πολέμοι , για όα τα μηχανοκίνητα , για τουρ αναρχιτσοί πφι είγκιαει δέσουντε ταν Αθήνα τσε για όλοι του παραξενήλε πφι έκει ορούα τθο κουκί του Εωσφόρου .
Έσει έχα κάνα νέο απο το χωριουδάτσι , ένταει ενει θέα να ξέρου ,ένταει πφι έμαει αούντε νια ζωή ;
Ερωτήτσε λίγο θυμουτά α Μαριγώ .
ΕΜΕ ΝΙΟΥΜΤΕ ΤΣΑΚΩΝΙΚΑ …..
ΠΑΡΑΣΤΣΙ  τότε Δετσέμπρη  .
…………ΠΦΕΙΡΣΙΜΟ ……..
Απο το βιβλίε του Γιάννη του Κορόγου .
Διοαστσευή τσε γραφτέ τα Τσακώνικα απο τον Πάνο Μαρνέρη …
Τα πρωτοβρόχια .
Ύστερα απο του καΐλε του Αγούστου τσε το τσύγο του Σετθέμπρη είγκιαει τσιτέντουντε οι πρώτοι βροχάδε ( πρωτοβρόχια ) .
Κάθε κχιαούα τσε Μάαμα , βάλσαμο για τα διψαστά γή .
Μπρί το πφείρσιμο είγκιαει αρχινήζουντε οι προετοιμασίλε τθου χούρε .
Είγκιαει κόφουντε του κχούλοι , τουρ απφαλίε , τα κωλορίζια απο τουρ ελήε τσε ση είγκιαει δέσουντε .
Είγκιαει μαστορέγκουντε κάνα βροντατέ τσερότοιχο τσε είγκιαει αναιμούκχουντε τα ατσά κοτρόνια τάσου απο τα χούρα ..
Είγκιαει ξεκρεμέντε όα τα σύνεργα για το καμάκι .
Το έρατςε
Το στιβάρι , τον εμπροκό , το ζυγό , του λαιμαριέ , του τσίε , το ξιόνι.
Ύστερα απο - καλοί βροχάδε τσε αφου έκει μακούκχουντα κα το χώμα είγκιαει τσινούντε για πφείρσιμο …
ΑΓΑΚΗ ΤΟΥ ΚΑΡΔΙΕ ΝΙΟΥΜΟΥ…
Έατθε για να πφείρουμε σε όα τα Τσακωνιά το πφράμα
Έατθε να νη ισιούμαι όλοι μαζύ τσι ένει στραβό το κράμα .
ΠΑΡΑΣΤΣΙ  του Σερικχή .
..ΤΣΑΚΩΝΟΠΑΡΕΑ ΜΗ .
Τσε α Γρία α κατσοδοντού πφι έκει θέα να παντρευτεί το γέρου
( Όπφουρ ένει αούντα τσε το τραγούιδι ) τζε ου 'γκιαει αφήντα νη τα καμπτζία ση ,έκει φοβερίζα ότσι
Η το γέρου θα αγκαλιάσου ή το φούρνε θα ρημάξου … Έγκεινη ένει δενάχουντα πόσιου χρήσιμο έκει ο φούρνε …
Α κάθε τζέα έκει έχα το δικό ση φούρνε .
Όλε ο αγώνα , α παίιδα τσε α σκληρά δουλεία έκει γινουμένα για να εξοικονομηθεί ο άντε τσε το αούλι ..Τα πρώτε θέση νιε έκει έχου ο άντε τσε το Άι τάνου το Τσακώνικο τραπέζι ή σοφρά …
ΚΑΛΕ ΞΗΜΕΡΟΥΜΑ ΤΣΕ ΜΕ ΜΠΟΛΙΚΟ ΥΓΕΙΑ .
Μέ μπαλήτσε α πορεία , τασ' τον όμορφο Αγιαντρία.
…..Εμέ Νιούντε Τσακώνικα ….
ΠΑΡΑΣΤΣΙ  του Μάτζη  ..
ΟΙ ΚΟΥΜΠΑΡΟΙ με τον ΠΑΝΟ ΜΑΡΝΕΡΗ .
-Να μη ξεχένουμε το αντάρτσιχο κουμπάρε μη ;
Το ιίδε έκει γινούμενε τσε τότθε ως πφι εσούκαμε να σκτωτουκχούμαει αναμεταξύ νάμου , αϊθή τον αϊθη , τσάδεφο το τσάδεφο ,γείτονα το γείτονα , πατριώτα το πατριώτα .
-Έτεοι οι χρόνου να μη ξαναμόλοει ποτέ μα ποτέ κουμπάρε μη .
-Το ντρόκιασμα , α μουτζούρα τθαν ιστορία νάμου έκει ,ένει τσε θα ένει ο εμφύλιε κουμπάρε …..
-Μονάχα ΑΓΑΠΗΤΟΙ τσε ΜΟΝΟΙΑΣΤΟΙ θα μπορέμε να οράμε το φώς , να οράμε τον ήλιε να οράμε λεκά αμέρα .
Άμα ενεί ΕΜΕ ΑΓΑΠΗΤΟΙ , γκανένα ο'νει πορού να να μου ποί κακό γκανένα ο'νει πορού να βάλει διχόνοια τσε γκρίνια .
-Έντεοι οι Τσεροί κουμπάρε είνει πρεσιού επικίνδυνοι , τσε α διχόνοια ένει τσινούα απο του πολικιτσοί .
Έντεοι νη είνει σαςκαλίτουντε κάθε μέρα τα γκρίνια , τα τηλεόραση .
-Κρίμα ,κρίμα , κρίμα ….
ΚΑ ΝΙΟΥΜΟΥ ΑΜΕΡΑ ΝΑ ΒΟΗΘΗΝΕΤΕ ΤΟΥΡ ΑΝΗΜΠΟΡΟΙ ..
ΠΑΡΑΣΤΣΙ  του Φλεβάρη  .
Συνέχεια τα ιστορία .
ΟΙ ΚΟΥΜΠΑΡΟΙ.
Με τον ΠΑΝΟ ΜΑΡΝΕΡΗ ….
– Να έντεοι πφι να μου είνει κουμαντάρουντε έδαρη τσε πιο μπρί .- Καλά πφού να μου σκαβούκαει ;
– Με έντανη  τα φορολογία πφι είνει βάντε : του Τσέλε , του χούρε , του δαμακούλε , το μαντρί  ,          Τα στρούγκα , το σαραγούλι , το κοτθοτσέλι , το τσήπο , τα καρβουνοθήκα , ο στρουγκολίθι  , τα πορόκλια , ταν αλιοχρά πφι έσει κρεμένου  το γα , τα κχιάνα , το λουπάϊ , το τέγανε , το χερόϊμανε , τα τσατζία  , το παστσήρι  , το λεβέτα , σε όα κουμπάρε σε όα ..
Τσι έσει  στέκου έτρου  ανίλητε κουμπάρε , άλε κάτσι , άλε κάτσι θα μη κχράτσερε……    – Όνει πλερούκχου……                                                 Άλλιου τσε έγκεινη πάλι , έσει με τα κάντη ;;;;;
ΠΑΡΑΣΤΣΙ  του Αμάη  .Εμέ Νιούντε Τσακώνικα
…….ΟΧΡΙΣΤΕ ΑΝΑΣΤΑΤΘΕ…..
Θεέ μη τσι κατατζία ένει έντανη !
Γιάκεινη Θεέ μη , για έντεοι όλοι του παραξενίλε εσκαπεκίερε πρεσιού ψεά τον ουρανέ
Τσε θα ξερίσερε κχάρα να να μου δάρε !!!
Ο θα έχερε τσε άδικο , τσι να αλήου …Για να μη νη στεναχωρέψει πλέκιεριου , α Θοδωρού άε σταθιμό , μα έντενη έκει χειρούτερε :
Ατσοίποι τσε γουναίτσε με γυμνοί κορμοί ένα κουβάρι σάματσι είγκιαει νιόγαμπροι .
Φουντούκχουντα το πάθος το ερωτικο αναμεταξύ σου , φουντούκχα απο αγανάχκηση τσε α Μαριγώ .
Ούτε νία μπούκχα απο το καφέ ση ο γκίτσε τσε αμα έκει μπαήνα απο το πόρε εκοντοστάτθε , τσε εφωνηάε .
Όρεγη είνει γινούμενα τα Σόδομα τσε τα Γόμορα , άρε νη χαμπάρι Θοδωρού !
Εβαλήτσερε το Διάβολε τα τζέα ντη , ούτε α κόαση ο θα ντη χωρήνει πλέα θα βρυκοατσιάσερε κακοϊδύστυχο !
!!
Εφύτζε τσε ο ξανα πατήστε ποτέ .
Ο Διάβολε επφίρτσε το πφράμα ση τσε εχουρίε του γειτόνισε τσε Θιλενάδε ….
(… Το τέλη τα ιστορία νάμου ….)
ΠΑΝΤΑ ΜΕ ΥΓΕΙΑ …….
ΠΑΡΑΣΤΣΙ  του Αωνάρη  Τσακωνοπαρέα μη .
Αμέτςητοι οι καϊτσίε απο κάρβουνα για ταν αχόντακχο Αθήνα .
Ίσια πφι σε ονομάνει ( κάρβουνα ο θησαυρέ ) .
Το Περαία αφου είγκιαει ξεποτσουκχούμενα τα καΐτσια έκει πρέπουντα να ξαναποτσουθούνει μα πράματα για τα μιτσομάγαζα τα Τσακωνιά .
Ο Γιάννη ο Παπαμιχαλόπουλε έκει ο προμηθευτή σου .
Όα σε έκει έχου .
Απο τα κυριούτερα ως τσε τα παραμιτσά : Καρφοπέταα , νέματα , δέμα για τροιχίλε , τόπια υφάσματα τσε τσέρβα .
Άμα α Παληόχωρα ό'κει έχα κα χρονία , τότθε τα πρώτε θέση είγκιαει έχουντα τα άλυτα τσε τα κουτσερά.
Το χεινόπωρε είγκιαει κουβαούντε πάλι με τα καΐτσια το μούστε απο Μέγαρα τσε Αίγενα .
Καλε Ξημέρουμα .
Να έατθε όλοι κα .
ΕΔΑΡΗ ΤΟ ΚΑΟΥΤΣΕΡΙ , ΤΑΣ' ΤΑ ΤΣΑΚΩΝΙΑ ΤΑ ΜΕΡΗ
ΟΚΙΑ ΖΑΜΕ ΟΚΙΑ ΚΑΤΣΑΜΕ , ΤΑ ΤΣΑΚΩΝΙΚΑ ΘΑ ΝΙΑΜΕ
Α τσεία α Γιωργού , παρα του πρεσοί τσε σκληροί χρόνου πφι έκει ποτσουτά πφι έκει ποτσουτά τουρ ίςαι ση έκει κχοντούκχα ταν παράδοση , τα έθιμα τσε του τρόποι ζωής του τόπου .
Με έτεοι ενάτθε , με έτεοι ατςαιρέντζε τσε με έντεοι άκει να πεθάνει .
Με δούτσε τον όγο να θυνητθού ταν κολιούρα , ταν τεγανοκολιούρα τσε το πρότσουμα .
Τα παιδικά μη ηλικία ειπγκιαει τα πιο νόστσιμα τσε πρόχερα αντοκαταστσευάσματα .
Αμα είγκιαει τςούνενα σονιστά έλκει ακόνη ότσι το πιο καλύτερε .
ΚΑΛΕ ΞΗΜΕΡΟΥΜΑ ΣΕ ΟΛΟΙ ΝΑΜΟΥ .
ΤΣΕ ΜΕ ΥΓΕΙΑ ..
Τσε μετά Σαμπακιτσή , ψαροχώρι μη μιτσή
ΠΑΡΑΣΤΣΙ  του ΜΑΤΖΗ  .Εμέ Νιούντε Τσακώνικα .
Συνέχεια τα ιστορία μετον ΠΑΝΟ ΜΑΡΝΕΡΗ .
Ενάμα κοντά τα σίντα του βράχου πφι ένει χκιστέ το κάστρι , όρεγη τσε πρεσοί αιώνε , αλλα ο 'νει έχα ταν ακριβή μερομηνία .
Το βιβλίε τα ζωή μη ένει έχουντα πρεσσοί σελίδε , άλλοι γιομάτοι χαρέ , άλλοι γιομάτοι κίκραι ,στεναχώριε τσε σεκλέκια τσε άλλοι με ατςοί δόξε ..
Ενιουρήα όλοι τουρ αλλαγαί του τόπου , απο το τσαιρέ πφι έκει ατσά ερηνία όρεγη το Κάμπο (Παραλία ) ως έδαρη με το πρεσέ κόσμο , τα πολυκοσμία ..
Κάκια – κάκια α'μα ο ύπρε με έκει αρίκχου βαρεία , τότθε το μελτέμι έκει αποούντα το αφριστέ ση τσύμα , να μη βρέτση του πούε για να ανεμουθού εφιαλτικά , απο το βαρειού μη ύπρε .
Καλε Ξημέρουμα ΜΕ ΥΓΕΙΑ .ΝΙΛΗΝΕΤΕ ΤΣΑΚΩΝΙΚΑ ΚΑΘΕ ΑΜΕΡΑ .
ΠΑΡΑΤΣΙΝΗΤΕ ΤΣΕ ΤΟΥΡ ΑΛΛΟΙ .
ΕΜΕ ΕΧΟΥΝΤΕ ΥΠΟΧΡΕΟΥΣΗ .ΒΟΗΘΗΝΕΤΕ ΤΟΥΡ ΑΝΗΜΠΟΡΟΙ
ΝΑ ΕΤΘΕ ΥΠΕΡΗΦΑΝΟΙ ΤΟ ΟΤΣΙ ΕΜΕ ΚΑΜΠΤΖΙΑ ΤΑ ΤΣΑΚΩΝΙΑ
ΠΑΡΑΣΤΣΙ  του Φλεβάρη το .
Όσει έχου δίτσιε με πέτσε είνει έχουντε όλε το χρόνε με το μέρη σου τσε για του δουλείε τα τσελή τσε για του χούρε.
Όσει θυμούμενε παλαιούτερα , έμαει έχουντε πλέτεροι δουλείε .
Το ύο νιέ έμαει κουβαούντε με τα κουνία , απο τα βρύση .
Τα ίιτα σε έμαει κχρίζουντε με του Χέρε το κούβελε με αλυσίβα .
Εμαει μαγερέγκουντε ταν ικχάρα , έμαει ζυμούντε κάθε εβδημά , γιατσί έμαει έχουντε ατςοί οικογένειε .
Έμαει έχουντε τα ζώα , τα μανάρια , του κότθε , το τσήπο , ενα σωρέ δουλείε … Εδαρη οι Τσέλε ση είνει έχουντε όα ..
ΚΑΛΕ ΤΣΕ ΟΜΟΡΦΟ ΠΑΡΑΣΤΣΙ ΣΕ ΟΛΟΙ ΝΑΜΟΥ
ΠΑΡΑΣΤΣΙ  του ΑΜΑΗ  .
Εμπήκα τόσε κόπο για να μόλου , εστσέφτε απο Τάσου ση α τσεία .Θα ση γιουρίσου το κισινέ μη τσε θα μαζού όα τα χαμόγια , έτρου να μη ση ορήνου τσε κοασκούμα….
Τσε αρχινήε να μαζούτσει τα χαρούπια .
Οι φωναί , τα γέλια τσε ένα  τακ -τακ -τακ νιε άγκαει τουρ εμαλοί .
Γιουρήε τσε σε οράτσε να έχουει δύου στροτζυά πράματα , σα μιτσά παστσιράτζα τσε κοπανίχουντε ένα τοπάτσι πότε τον ένα τσε πότε την άλλε τσε α γύμνια γύμνια .Θεόγυμνοι Ουουου Εωνη !!
Όνει σούνα α γύμνια σου είνει θέντε τσε παιγνίδια ξαφνικό να ση μόλει !!!Κοτζιά μη όνου εστσέφτε : ΒΟΗΘΗΝΕΤΕ ΤΟΥΡ ΑΝΗΜΠΟΡΟΙ..
ΤΣΑΚΩΝΙΚΑ ΝΙΛΗΤΕ….
ΤΑ ΓΡΟΥΣΑ ΜΗ ΝΗ ΑΦΗΝΕΤΕ
Έκει αούα τσε ξανααούα , έκει ποία το Σταυρέ ση τσε έκει δία  βαρείε κατάρε .
Μακάρι να έκει ανοίντα α Γής να νη κατακιεί , με το κακό  πφι νιέ ερέτσε  .
Ποίερ έκει περιμένου τέτοιου κουβάνιου χαμπέρι ;
Τσι ενάτθε όμως ;
Γιατσί α τσία  α Σταματού έκει τόσιου αναστατουτά ;
Ποίε νιέ αναστατούτσε τόσιου πρεσιού ;
Όκει άβα απο τα τσάδεφό ση ταν Τσιουράνα .
Α τσάδεφό ση πάντα νιε έκει ενημερούκχα για όα τα Νέα , νια πφι έκει έχα τσε τηλεόραση .
Νιε ενημερούτσε λοιπόν , ότσι απο ταν άβα χρονία α δραχουμή όκει θα έχει πέραση τσε το ευρώ έκει θε να άρει τα θέση ση ..
ΚΑΛΕ ΝΙΟΥΜΟΥ ΞΗΜΕΡΟΥΜΑ ….
ΠΑΝΤΑ ΜΕ ΥΓΕΙΑ….
…………..Εμέ Νιούντε Τσακώνικα ……….
Νησιτσοί βρετθοί ως το κόκκαλε , έμαει τσιτέντουντε για ύπρε τάσου τα αντίστςηνα τα χιλιοτςουπαϊστά πφι είγκιαει τςάχουντα υίο από όλοι του μερίλε .
Εσούκαμε τα Κακαβιά τα ΕλληνοΑλβανικά σύνορα .
Άγκαμε εντολή να προχωρέμε .
Οα α διαδρομή με του πούε ως ταν Πρεμετά τσε τα Κλεισούρα .
Απο Όρπα τα Μεντικουράνη ως το ύψουμα Σεντέλι .
Τα νιούτθα αραμάκαμε το υπψουμα τσε ταν αμέρα έμαει ανοίντουντε αμαξουτά πορεία για ταν Κλεισούρα τσε αντιαρματικό χαντάτσι μακρυού  μέτςια πρακιού  μέτςια τσε βαϊθού  νέτςια .
Το πεζικό νάμου έκει απουρτέσε νάμου τσε να μου έκει προστατέγκουντα απο τουρ Ιταλοί πφι είγκιαει πρεσιου κοντά …..
Να περαήτσετε κα ταχία , να έχετε ένα όμορφο τσε δημιουργικό Παράστσι .
Ενει καμπτζία έμε πορούντε
ΤΣΑΚΩΝΙΚΑ όλοι έμε ΝΙΟΥΝΤΕ
Τσε για προσέχτε ….
Όσοι τα Γρουσα ούνει νιούντε
Θα πάθουει δουλείε με φούντε…….
………..Εμέ Νιούντε Τσακώνικα……….
ΠΑΡΑΣΤΣΙ  το Τςυγητή  .
ΠΑΡΑΣΤΣΙ  του Τςυγητή .
Ο Λία ο Λαλουδάτση ( Καλαμάτα ) τσε ο Νιχάλη ο Ποδόλη ( Μασαλέα )είγκιαει οι πιο γνωστοί κουμανταδόροι .
Απο του
Σαπουνάτσι έκει ο Γιώργο Μαστοράτση (Παπουλάκο )
Ο Γιώργο ο Αλευρά , ο Κώστα ο Τουρλεντέ ( Ντινέζο ) τσε ο
Χρήστο ο Μένη .
Οι πρωτομαστόροι το χκήσιμο , ο Νιχάλη ο Λαλουδάτση ( Πενταφούντη ) ,τσε ο Νιχάλη ο Παραστσευά .
Οι κουμανταδόροι τα Τσακώνικα ( α Μάτη ) μαζυ με - ατςοίποι είγκιαει το τσούρμο τα επιχείρηση .
Είγκιαει ανοίντουντε νία γούρνα , το λεβέτα , - μέτςα το πράτυ τσε   με  μέτςα το βάθη .
ΚΑΛΕ ΞΗΜΕΡΟΥΜΑ ΤΣΕ ΝΑ ΕΧΕΤΕ ΕΝΑ ΟΜΟΡΦΟ ΠΑΡΑΣΤΣΙ .
Για οράτε , για οράτε , ταν αράδα τσε εμού 'μπάτε
Τα ΤΣΑΚΩΝΙΚΑ νιλήτε τσε εμου μπίτι μη σ'αφήτε …
ΠΑΡΑΣΤΣΙ  του Μάτζη το  .
Α συνέχεια τα ιστορία με τον ΠΑΝΟ ΜΑΡΝΕΡΗ .
Τσι έμα θέου να ξεστομίσου έντεει του διτσαιολογίε !
Α τσεία α Γιωργού ενάτθε θερίε τσε Εμπαλήτσε απο τάσου ση όα όσα έκει έχα μαζουτέ Τάσου ση τόσε τσερέ .
Τσι σχέσε τσε φιλοξενίε με εσει αού έδαρη ;
Πατού ένει κάνα συγγενή τα τζέα ;
– Κιά έσει ορού εκιού τα φιλοξενία.
Τα ανταμούματα είνει γινούμενα τα μαγαζία .
Όρπα είνει ζυνίχουντε τσε ση είνει αούντε .
Τθα μαγαζία είνει έγκουντε τσε για του χαρέ τσε για του στεναχώριε ..
Εζάκαει έτεοι οι τσεροί πφι όα τα νοικοτσοτσιουρία είγκιαει έχουντα του πόρου ανοιτθοί , για του συγγενήδε , του θίλοι τσε του γείτονε .
Εχάτθε α σόμαση αναμεταξύ τουρ αντροίποι , έδαρη εβασιλέγκα ψιουχραμάρα τσε αδιαφορία …..
ΠΑΝΤΑ ΑΓΑΠΗΤΟΙ ΤΣΕ ΜΟΝΙΑΣΤΟΙ.
ΠΑΡΑΣΤΣΙ  ΤΟΥ ΦΛΕΒΑΡΗ ΤΟ .
..Εμέ Νιούντε Τσακώνικα ….
Συνέχεια απο τα πφέρη ( το μπλόκο τα Νικοού )
Έκει Ζούα μοναχά ση τα πατρικά ση τσέα Όρπα ταν άκρα του Τερού τα τάνου γειτονία .
Ο άτσωπο ση ο Νικόα  έκει πενατέ μπρι  χρόνου τσε τα καμπτζία ση οα φυτθά για ταν Αυστραλία .
Ο όνε ση ο Μελίσση , α γίδα ση α Λιάρα , α προβάτα ση α Κοτσίνα τσε κχάμποσοι κότθε έκει α συντροϊθία ση .
Σε έκει φροντίζα καθημερινά , με αγάκη λες τσε είγκιαει καμπτζία ση μέχρι τσε πφι έκει κουβεγκιάζα  μαζύ σου ..
Με τουρ άλλοι πατριώτοι όκει έχα πρεσσά πάρε δόσε γιατσί το πλέτερε τσερέ νιε έκει ξοδέγκα του χούρε ση , πότε να μαζούει χαρούπια , πότε τουρ ελήε , πότε να μαζούει κάνα άχανε τσε πότε να νεμάει  τα ζωντανά ση ( μανάρια ση ) …
ΚΑΛΕ ΞΗΜΕΡΟΥΜΑ… ΝΑ ΕΧΕΤΕ  ΕΝΑ ΟΜΟΡΦΟ ΠΑΡΑΣΤΣΙ .
ΠΑΡΑΣΤΣΙ  του ΜΑΤΖΗ  .
Εμέ Νιούντε Τσακώνικα..
ΤΟ ΚΑΛΕΣΜΑ (ΤΟ ΠΑΡΑΚΑΛΗΤΕ ) του ΠΑΝΟΥ ΜΑΡΝΕΡΗ ΜΕ ΤΟΝ ΠΑΝΟ ΜΑΡΝΕΡΗ ..
Ετθάτσερε νία σύνταχα , του ράχε να μπαήρε
Αέρα να ανασάνερε , προστσύνημα να Ποίερε.
Τα μέρη ντη του τόποι ντη , να οράρε να χαρήρε
Τσε ένει κρίμα Τσάκωνα , τα γρούσα να αφήρε .
Μα έτρου ένει α ζωή , περαστσιτσοί έμε όλοι
Ο ένα εφύου σάμερε, ταχεία άλλε θα μόλει.
Το μόνιου θίλοι μη καλοί , πφι αιώνε αραμάτσε
Α γρούσα τα ΤΣΑΚΩΝΙΚΑ , Εντανη απαραμάτσε.
Μα εχανουμένα έδαρη , τσε πφου να νη κχοντούμε ,
Τσι ένει πρέπουντα να ποίουμε ;
Τσε πφου θα νη γλυτούμε ;
Όκιε τα γρούσα ο ξέρουνει , επρέπουντα να μάθει
Λιγάτσι θε να κουραστεί , μα τσίπτα ο θα πάθει……
Ώς το
Έγκεινη έκει το σκολείε τσαι για τα Σαπουνατσιάνικα Καμπτζία .
Το  το σκολείε ενάτθε διτάξιε τσαι επροστέτθε τσαι δέφτερε χούρισμα τσαι επροσκολείτθε άλλιου ένα μιτσή χκίριε.
Με νία μιτσά κρακικά βοήθα με εράνοι πφι ενάτθαει από ντόκιοι τσαι ξενιτεφτοί Τεριώτοι
Τσαι με τα προσωπικά δουλεία από του κάκοιτσοι εχκίστε τσαι το άλλιου κομμάκι τσαι όλιου μαζύ πλέα έκει έχουντα
 Χουρίσματα για μάθημα ,
Ενα γραφείε τα μισά , τσαι δύου χουρίσματα για να αραμήνωει οι δασκάλοι .
Το χκίριε έγκεινη ένει σουσκούμενε ως τσαι σάμερε τσαι ελειτουργήτσε σα σκολείε ως το  – .
Το  εμαντρούτθε το σκολείε , τσαι το  εφκειάκαει υδρευτικό σύστημα με
Στέρνα ταν Ανατολικά μερία
Με προσωπικά δουλεία τσαι με χρηματοδόκηση από το σύλλογο Αγιελιδίου .
Το  εδούτσε το μοναστήρι τα Καρυά
Ένα κομμάκι γης τθο βόρειε μέρη του σκολείου
Για να χκιστούνει οι αποπάτοι του σκολείου…
Από το Φλεβάρη του  ως το Μάτζη του
Το σκολείε ο λειτουργήτσε διότσι έμαει σε εμφύλιε πόλεμο .
Το  εσοβακίαει
Τα σύκχα του χκιρίου τσαι το  εβαλήκαει το σιδερένιε αγκατέ
( Σιδερένια κάγκελα ) .
Καλε ξημέρουμα τσαι καλε αντάμουμα ταχία τον Αγιελίδι …
…………ΕΜΕ ΜΙΟΥΝΤΕ ΤΣΑΚΩΝΙΚΑ……
ΠΑΡΑΣΤΣΙ  του Απρίλη το  ? ΜΕ ΝΙΟΥΝΤΕ ΤΣΑΚΩΝΙΚΑ
ΤΣΑΚΩΝΟΠΑΡΕΑ ΜΗ .Α ΣΥΝΕΧΕΙΑ ΜΕ ΤΟΝ
ΠΑΝΟ ΜΑΡΝΕΡΗ
Τσε έδαρη πφι εχάκαμε τα μάχη απο ταν εξέλιξη να μου ανεμούκαει τα κατούγια , Σάματσι τσε έμε εγκληματίαι , ετοιμοθάνατοι τα κάτεργα .
Όσιου ο φουστανελά έκει νιού τόσιου οι διαμαρτυρίαι τσε τα παράπονα , είγκιαει γινούμενα πλέτερα .
Καριοφίλια τσε κουμπούρια είγκιαει αστράφουντα , ταβάδε τέτζερα τσε λεβέτοι αρβαλίζουντε , πουνιδοτσεντιστοί ποϊδέ ανεμίζουντε σα λάβαρα τσε χρωμακιστά μαγκήλια τον αέρα .
Αναστατούτθαει οι ντόκιοι τσε δρανήαει για το σκολείε .
Εντούκαει τσε οι κχαμπάνε τον Άγιε Γιάννη .
Τσι ένει τςιάχουντα , τσι ένει γινούμενε ;
Είγκιαει όλοι αναρωτηκχουμένοι …….
Μπα ΤΣΙ ΝΑ ΜΟΥ ΕΣΕΙ ΑΟΥ ;
Ενεί Τσιόα :
ΠΑΡΑΣΤΣΙ  του ΔΕΤΣΕΜΠΡΗ  .
Μπορεί άμα είγκιαει τςούντε έτεοι κίσου από σε ' νεί να είγκιαει ψοφούντε .
Ένα πλαστικό πιατάτσι , κηρούνι μίςα τσε μαχαίρι .
Νια πλαστικά λεκανίδα για όλοι του δουλείε .
Να κχριστού με ενεί , να κχρίσουμε τα ίιτα νάμου ,τσε να ξεθρεμούμε .
Νία μιτσά περιγραφή τα ΒΙΛΛΑ ΜΑΡΝΑ …..
Απότσου έκει έχουντα ξουστάγι με ξύλινε κάγκελε .
Νια βοά έμα ακχουγκίχου τάνου τσε εκατςιούτθε.
Ο 'νει ξέρου πφού αλλά επροσγειούμα με του πούε .
Ένει δενάχουντα ολτσι εκουήα , γιατσι ο αϊθη μη ο Δήμο α χαστουκιάε το Μανώλη το Λάτση ( Νολια το συμμαθητή μη τσε καλέ μη θίλε ) , γιατσί λανθαστά βέβαια , ενομίε ότσι με ετήβε.
Τα καμάρα έκει Βάνου ο Κρανιά τα ζώα ση .
Να έχετε ΚΑΛΕ ΞΗΜΕΡΟΥΜΑ Τσακωνοπαρέα μη …
Τσε α γρούσσα νάμου ετσιτάε .
Ετσιτάε τσε λαβούτθε
Τσε Τάσου το κχαβούκι ση λιγάτσι εμαζούτθε .
Να νη δεήμε τα πληγά με βότανα να νη γιάνουμε
Τσε Τάσου απ' το καβούκι ση θίλοι μη να νη μπάλουμε …..
ΠΑΡΑΣΤΣΙ   του Σερικχή  .
Τα ατςά κρασοβάρελα , του Πολίτα , του Τριαντάφυλλου Τιγκλια ( ΣΑΜΑΗΜΑ ) , του
Τράκα , του Κχρινήτσου , του Χαρίλου , Στέλιου Λαλουδάτση ,του Λαγοδόντη , του Θόδωρου ( Μουντρούνη ) τσε του Θανάση Λαλουδάτση ( Πενταφούντη ) .
Γιομάτε για τα πελατεία σου .
Με τα γαατοζυνίγματα, είγκιαει προμηθεγκουμένοι το άρτουμα
( Βαρελίσιε ή απο ασκόπουλε ) αφοκιούρε , τραχανά τσε πφίιτθα.
Άλλοι πάλι είγκιαει νοιτσιάζουντε μαντρία τσε λειβάϊδα
Τσε το νοίτσι νη είγκιαει πλερουκχουμένει με τυροκομικά .
Έτρου τα κατούγια τσε οι γωνίε είγκιαει μερίλε για αποθήτσευση .
Σάμερε ένει Παράστσι
Μαζουτθήτθε το κονάτσι .
…..Εμέ Νιούντε Τσακώνικα …..
ΠΑΡΑΣΤΣΙ   του τςυγητή  .ΕΜΕΝΙΟΥΝΤΕ ΤΣΑΚΩΝΙΚΑ
ΕΜΕΝΙΟΥΝΤΕ ΤΣΑΚΩΝΙΚΑ ;
ΠΑΡΑΣΤΣΙ  του τςυγητη  .ΤΣΑΚΩΝΟΠΑΡΕΑ ΜΗ .
Τέσσερι ούρε ταξίδι .
Με βορία με Νοτία με καθούρια ή με κουνέγκη .
Οι επιβάται πλέτεροι απο  - τον αριθμό .
Πρεσοί απο τα ορεινά χωριουδάτζα του Κοσμά , Παληοχώρι , Πατανάτσι , Άγιε Βασίλη , Τσιτάλια.
– Πελετά , Μαρι – Πουληθρα , Άγιε Λίδι , ΤεροΜέανα , Σαπουνάτσι με εισητήριε  δραχουμέ είγκιαει κιάντε θέσε το κατάστρουμα .
Του διακοπαί τα Χριστούγεννα τσε τα Αμπρία τα καΐτσια είγκιαει γεμήντα με δάσκαλοι τσε μαθητόκοσμο .
Το ιίδε τσε μετά του γιορτέ .
Οι επιβάτοι είγκιαει έχουντε τουρ αποστευέ  σου.
Κοϊθίνια , ταγάρια , μαντινέλε , τσε χάρκινα κουκία .
Κια έκει έγκου έτενη όλε ο κόσμο ……..
Καλε ξημέρουμα με ΥΓΕΙΑ
Τσακώνικα τα Μέανα , Σαμπακιτσή νιλήτε
Σίταινα τζε Γαστένιτσα , μπίτι να μη σ' αφήτε
…….Εμέ Νιούντε Τσακώνικα …..
— Όξα πφου μ'ένι παρείντα βρε γειτόνισα … Σάματσι πλέα ένι φταία εζού πφι ντ' εβαλήκα τα όγια να νι άρερε..
— Έα βρε Θωμαή ο 'σι φταία εκιού, εζού καρδία μι ο πέκα ετςτάκιου πράμα ;
— Ο πέτσερε αλλά από σ' ενίου νι άτζερε , μπίρι μπίρι πάσα μέρα..
— Ορή Θωμαή
Να ντ'αλήου ταν αλήιθα σ'έκι Θέου τσαι 'νίου ο κώλε μι, τσι να αλήου ψέμματα;
Θα μι δάει ο Θεός ..
— Σ' έσι αούα ένταει για να μη χολιάου αλλά νία ένι α αλήιθα..
— Αααα εκιού έσι κχράντα βού, ήμαρτον πλέα …
— Μη θυμούτσερε ' αλλά εζού νι ένι έχα Βάρι..
— Άμα έσι έχα βάρι ξεποτσούσου νι , νιάτσερε εκιού ένι έχα βάρι;
— Αμ τσι ένι καψο γειτόνισα, γκάνα μπλεύρι να νι ξεποτσουθού;
— Βρε Χριστσιανά ο 'σι φταία σε τσίπτα πφου αλλίου να ντι νι αλήου;
—Καλέ καλέ,
Αλλά εβαλήκα τσαι εζου το νουρλί μι …
—Ουουου,
Όμα έχα
Ντι για τόσιου τσεροτσιούφαλε ..
—Αμ ' εκιού καημένα α καλλιτέρα ….
— Ορή για να μη χολίνερε, το χειμωνικό πφι θα ποίνει κρυάδα θα νι βάλου απουρτέσε , έδαρη το καουτσαίρι ένι δέσα α τσέα όα , Κια να ανάψου τσαι ταν κουζίνα ..
—Να ντ'αλήου κάτσι , για τα καΐα γειτόνισα
Είνι έχουντε μπαλτέ το αιρκοντίσιονερ να ντι δροσίζει τα τσέα …
—Τσι ένι έγκεινη πάλι βρε Θωμαή;
Εζού ούτε να νι αλήου ό 'νι πορούα….
Καλέ ξημέρουμα τσαι όμορφο συνταχινά σε όλε το κόσμο…
……..Ο ΧΡΙΣΤΕ ΑΝΑΣΤΑΤΘΕ ….
Έκεινη το ζωντανέ , το όραμα το όραμα πφε οράκα
Τα ψιούχα μη γεμήτσενη με ταν εφτσή πφε Νιάκα
Με τα καρδία πιο αφρά ,απο το σπήλη εφύγκα
Κχαμπάκα οπά καταρυακού τσε κάτσι εθυνήμα
Θυνήμα το ύο ταν αβρική , ταν άκρα οπά το ρυάτσι
Κάτου απο πάκα ριζικά ,μακρυού χκιστέ αβάτσι .
Μα όκει τσίπτα πλέα οπά ,ο ποταμό νιε κλείτσε
Τσε τσίπτα ό 'κει υπάρχουντα ,ούτε σημάδι αφήτσε .
Εφύγκα χαμογεατέ , χαρά έμα γιομάτε
Πετού έμα τα σύγνεφα με έγκεινη πφε νάτθε .
Έγκεινη εζού ένει χρωστού σε 'μού χρυσοί γονείε
Ένει όρκο αιώνιε , ένει δικόμη χρήε
Πέφτα τσαι Παράστσι– του Σερικχή : Καλάβρυτα .
Μεταξένια ντ'έμε αγαπούντε τσαι ντ'έμε Φχαριστούντε πρεσσιού.
……………….Εμέ Νιούντε Τσακώνικα …………Μεταξένια
:Α Τσακωνοπαρέα .
Α καλατζούκα πφι εσιάμε , 'φυάε νάμου από το βρέχο τσαι το τσεροβόρι, αλλά όχι από ταν κρυάδα …
Αργούτερα εκάνε τα στέγαση τσαι εσιάε νάμου ένα καλιούτςι.
Πάσα συνταχινά έμα απολύα τα καμπτζία τθα συσσίτια .
Οπά έκι α Χοντρονικοού, άξιε γουναίκα, μαζί με άλλοι .
Να μου ήγκιαει δίντε ιδούλια τσαι κουμπάνια .
Ένι θυνικχουμένα το πεθερέ μι το Βασίλη .
Πάσα αμέρα έκι αρίκχου τα άογα σι τσαι σ'έκι έγκου να σι νεμάει
Τθου χούρε σι, πφι ήγκιαει απανούσε από του Καπή.
Έκι αρίκχου μαζί σι τσαι τον υζέ μι τον Πάνο .
Έκι ίκχου τον εγκονέ σι από το χεράτσι σι τσαι πάσα βοά πφι έκι περού από του Καπή έκι νοιρογού..
Ο αντέε ο έρμο τον πόνε..
Έκι ο πόνε σι ατςίτερε τσαι από τα ζωά σι ακόνη .
Σκωρέτθε σε σαράντα ναμέρε κικρατέ τσαι χολιατέ ..
Εζάτσε να ανταμούει τα τεσσερα σι καμπτζία πφι φονεύαει οι Γερμανοί.
Ο 'νι πορού πάρα να σταθού προσοχή πουρτέσε από έντεοι του γουναίτσε …….Α ούρα α κά
Με υγεία τσαι αγάκη…..
ΠΕΦΤΑ τσαι Παράστσι –του Μάτζη: Κορωναϊό ο  Πλανητάρχα: του Πάνου Μαρνέρη .
Πέφτα τσαι Παράστση  τσαι  του Μάτζη:
Κορωναϊό ο πλανητάρχα ..
Τουρ  του Απρίλη το  έμα έγκου τθο Γυμνάσιε
Τθον Άγιε Λίδι.
Έτανη τα συνταχινά εζάκαμε το σκολείε
Τσαι αφού εντούτσε το κουδούνι
Εμαζούμαει όα τα καμπτζία τθο προαύλιε.
Έμαει περίπου τθα  ίσως τσαι πλέτερα καμπτζία τθο Γυμνάσιε τσαι τθο Λύκειε.
Εμαζούμαει επέκαμε τα συνταχινά προσεφτσή τσαι απέ ο
Διευθυντή ενιλήτσε νάμου .
Επέτσε νάμου ότσι εκυρήχτε στρακιωτσιχό νόμο τσαι να φύτσουμε, να ζάμε του τσέλε νάμου ..
Να μη τσιάχουμε όλοι μαζουτοί
Μονέ δύου δύου, τςεί το πρεσιού.
Μετά από τουρ εφτά α ούρα απογορευτά α κυκλοφορία για μιτσοί τσαι ατσοί ..
Ο 'νι θυμούμενε για πόσοι ναμέρε εγχοντούτσε.
Νιε γράβα έγκεινη.
Γιατσί μιτσί καμπτζί τότθε ενιούκα ένα αόριστε φόβο , νία ανατσιχία ενιούκα απροστάτευτε.
Έδαρη το Μάτζη του  το ιίδε .
ΟΚορωναϊό ένα αόρατε δικτάκτορα νά μου εκλείτσε όλοι τάσου με τα ιίδα απαγορευκικά μέτσα ….Ένι νιούκχου τον ιίδε αόριστε φόβο ταν ιίδε ανατςιχία
Τσαι απροστάτευτε μπίτι για μπίτι …
Ο Κορονοϊό
Ένι λοιπόν ο πλανητάρχα Δικτάτορα …Πφι ένι σκορκίχου το Θάνατε τθο διάβα σι…
Είνι γραφούμενα πρεσσά σχόλια τσαι άβα διάφορα ..
Α αλήιθα ένι νία
Ότσι ο 'νι υπάρχου ένα τάνου το πλανήτα πφι να μην νιούτσει έντενη τον αόριστε φόβο, ταν ανατςιχία…
Καλε ξημέρουμα ….
ΓΙΑ ΤΟ ΚΑΛΕ ΝΑΜΟΥ …
ΕΜΕ ΑΡΑΜΟΥΝΤΕ ΤΑ ΤΣΕΑ
ΠΕΦΤΑ τσε  του Μάτζι το  ..
ΤΣΑΚΩΝΟΠΑΡΕΑ ΜΗ Μ.
ΟΙ ΚΟΥΜΠΑΡΟΙ με τον ΠΑΝΟ ΜΑΡΝΕΡΗ ..
Απο τα νία μερία α κατατζία τα χώρα νάμου τσε απο ταν άβα το φιλότιμο του Έλληνα …
Ποίε φιλότιμο κουμπάρε ;
Έντεοι πφι είνει το τιμόνι ;
Εντεοι πφι είνει τσυβερνούντε ;
Έντεοι πφι είνει τα Βουλή ;
Τσε όλοι γενικά οι πολικιτσοί ;
Τσι επαθήκαει έντεοι ;
Κια εζάτσε το φιλότιμο σου ;
Ό νει ξέρου κουμπάρε , νία εξήγηση : Ου 'νει Έλληνε είνει πουλητοί .
Κιά επουλήτθαει τσε ποίε σε αγοράτσε τουρ άχρηστοι .;
Το χρήμα τσε του ξένοι κουμπάρε του ξένοι.
Ποιε ξένοι;
Έτεοι πφι να μου νη δίντε του παράδε τσε είνει αρίκχουντε με το ( έτρου έμε θέντε ) τα χώρα νάμου – Ενει συμφωνού
– Έτεοι πφι να μου είνει βάντε να φαηθούμε αναμεταξύ νάμου…
ΚΑΛΕ ΞΗΜΕΟΥΜΑ .
ΑΓΑΠΗΤΟΙ ΤΣΕ ΜΟΝΟΙΑΣΤΟΙ ΝΑ ΕΜΕ.
ΒΟΗΘΗΝΕΤΕ ΤΟΥΡ ΑΝΗΜΠΟΡΟΙ
ΠΕΦΤΑ  του Δετσέβρη το  .
Τσακώνισε , Τσακώνοι , Τσακωνόπουα ..
Ορεγη ένει α τσαινουρτσία τσέα ,για τα Τσακωνοπαρέα ….
Ορεγη θε να γράφετε , Τσακώνιτσοι ιστορίλε
Να έμε υπό στέγαστρε τσε όχι του πορίλε..
Το όμορφο κονάτσι νάμου , οα α παρέα νάμου
Με νια γρουσα δικά νάμου ,είνει τα Τσακώνικα νάμου
Εμε ποίντε όλοι αγώνα ,έντενη ένει  ο κανόνα
Απ' το νέο το κονάτσι τσε το σκηνικό να άτσει .
Έατθε καλοί μη θίλοι , όμε κίντε χαμομήλι
Θε να κίουμε κρασάτσι , τσε να αλήουμε τραγουδάτσι
Σου είπα μάνα για να νιάμε , για χορέ ολοι να τθάμε
Να χορέψουμε συρτέ, όμορφο ατθαϊστέ
Το τραγούϊδι Πανο άλλε τσε κρασάτσι λίγο βάλε
Λίγο για να ντρεουθούμε τσε για να μερακλουθούμε ….
ΠΕΦΤΑ  του Μάτζη  .
Πέφτα  του Μάτζη   .
— Ο Γιώργο κια ένει;
—Εζάτσε τον Άγιε Λίδι να φκειάξει το σαμάρι του αόγου .
Ορεί κάψο Νικοού ανοίε κχραΐλε α στρώση ση από τα πρέσα γουμάρια τσε επέτσε να ζάει να νη πισαματούει .
Τσι να ντη ποι τσε έκεινη ;
Τόσα ποτσούματα μαθέ….
Είγκιαει κουβεγκιάζουντε αναμεταξύ σου , τσε α μεν
Γιωργού έκει ταγίχα του κότθε , ά δε Νικοού έκει αρούα τουρ εγίδε .
Είγκιαει κουβεγκιάζουντε για το σάμερε , για το επφέρη τσε για το ταχία …
Από το τσερέ πφι εκάναει σα νυφάδε σε έντεει του Τσέλε , ο χάκαει του καρδίε σου , μόνιου οι πεθερέ σου ογεί τσε οπά είγκιαει αούντε κανιά κουβέντα παρατάνου αναμεταξύ ΣΟΥ ……
..ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΗ .
ΠΕΦΤΑ  του Σερικχή  ? Εμέ Νιούντε Τσακώνικα
ΚΑΛΕ ΜΗΝΑ , ΚΑΛΕ ΣΕΡΙΚΧΗ .
Τα Τσακώνικα α τσεία μη σε έκει παίζα τα διάτθυα γιατσί έκει α κθημερινά ση γρούσα , τσε νιε έκει ξέρα απότσου τσε ανακατουτά .
Τα Ρωμέϊκα σε έκει κουβεγκιάζα απο ανάτζη σε κάνα ξένε .
– Εκει επιμένα να Κατσάου για αργακηνέ.
Ο 'μα πορού να νη χάου το χατήρι .
Το λουπάϊ έκει ταν ικχάρα τσε έκει αχνίζουντα .
Εστρούτσε το σοφρά .
Εβαλήτσε με σβελτάδα δύου βαϊθουλά Σκουτέλια , δύου βαγιόλια , τσε δύου κηρούνια .
Ακόνη  λεϊμόνια , το λαϊδικό , ταν αλατιέρα τσε - παξιμάϊδα ,σε ένα μιτσή κανεστράτσι .
Εκατσιούτσε τα παξιμάϊδα τάσου τα σκουτέλια…..
ΚΑΛΕ ΞΗΜΕΡΟΥΜΑ ΤΣΕ ΟΜΟΡΦΟ ΠΕΦΤΑ .
Φέρτε ούζο τσε μεζέ ,Όρπα το τσύμα το Γιαλέ .
Μετα απο κχάμποσοι μήνοι νιε σαμαρούκαμε .
Έμαει έχουντε όλοι αγωνία , μπάτσε τσε ο δετθεί το σαμάρι , αλλά ο Αμερικάνο νιε καοδέτθε ..
Ο Νιχάλη ο Κατή απο τον Άγιε Λίδι έκει ο Σαμαρτζή .
Οξόν απο Σαμαρτζή έκει τσε καλέ πεταλουτή.
Τα πανούρια ,
Α γκιτσία , α μπροστολίνα , τα μπαλτούμια όα τσαινούρτσια .
Νία χάντρα για τον εψιλέ τσε ένα φυατθέ , αραματά απο τον
Επιστρατευτέ Μάρκο κρεμάσταει τθο κακίστρι του Αμερικάνου .
Καμαρουτέ εκοκιάε ο Αμερικάνο απο τον Άγιε Λίδι .
Από Όρπα τσε πέρε σε όλοι του δουλείε απουρτέσε ο Αμερικάνο , τθο όργουμα , τθο καμάκι , τθαν άουνα τθο κουβάλημα ….
ΑΓΑΚΗ ΤΟΥ ΚΑΡΔΙΕ ΝΙΟΥΜΟΥ .
Οράκα το Χριστόφορα , Αλευρόγιαννη Σπυρέα
Κουμπούρια , Βάς , Κοτςιαρήτσε ο Τςέλο τα παρέα
Σταμάκη Κουρμπέλη γείτονα , τον Παναγή ,Ποδάρα
Μα εξυπνία άξαφνα , απο κάποιε αντάρα .
Αβράε το μαγγούρι μη , Μπαλκόϊδημα κχαμπάκα ,
Το Δέρςε τα Παλιόχωρα του πούε μη σ οράκα .
Εκοντοστάμα ακχουγκιστέ , πουρτέσε μη ο Τσουμία
Παράξενε ενα σφίξιμο πφι ενοιούκα τα καρδία …..
Του Τερού το Θεατράτσι
Κατά μερία Σαπουνάτσι
Θε να γλεγκίσουμε λιγάτσι
Για να μπάει το υίο τ'αβάτσι …
ΠΕΦΤΑ  του Αμάη  .
Ο ' κει νιούμενε τσίπτα άλλιου Τάσου το μαγαζί παρά το χαζοκούκι .
Έκει βασιλέγκα α παγουμάρα τσε α μουγκαμάρα .
Τσε να έκει μπαήνα το ξουστάγι α Μαριγώ τσε τσι !
Ούτε κουβέντα πλέα ούτε τσίπτα … Εδούτσε ο Θεό όμως τςε κάποιερ αμέρα α Θοδωρού εφαγκήστε ταν αυλή .
Τα μανάρια όα βιάζουντα (βρήντουντα ) διψαστά τσε κεινατά.
Α Μαριγώ εμπήτσε το Σταυρέ ση ( Δόξα νάχει ο Θεό) ντε ένει ορούα επιτέλους τάτσου απο τα τζέα !
Κάψο Θοδωρού Ανοιξιάτσιχοι αμέρε τζε εκιού έσει Τάσου κλειστά ;
……Εμέ Νιούντε Τσακώνικα ………
Πεφτα  του Απρίλη  .
Αβρύση του Πολίτα : του Πάνου Μαρνέρη
Εσούκα τον Τάνου το Τερέ τα τάνου γειτονία
Ανάγκια ο Αργολικό τσε όα α Παραλία .
Χαζεύα λιγάτσι αμήχανα , ένα γιούρε ξεικάζου
Το ωραίο χωριουδάτσι μη από ψεά θαυμάζου .
Κχαμπάκα από τα Δημοσιά τσε άγκα το ποριάϊθι
Κακηφορεία κάτσι τσι , σ'έκεινη τ' αραγανιάϊθι .
Τσε να οπά 'πουρτέσε μη λίγο σοβά τσε δίπα
Στέκα έκει αγέραντε α βρύση του Πολίτα .
Κατσάκα όρπα ανίλητε , περιεργασκούμενε νι' έμα
Το ότσι έμα ' πουρτέσε ση , ο 'κει Κολέγοι ψέμα …..
Ταχία ασυνέχεια …..ΚΑΛΕ ΞΗΜΕΡΟΥΜΑ .
ΚΑ ΠΕΦΤΑ .
ΠΕΦΤΑ  του Αωνάρη το  , ΤΣΑΚΩΝΟΠΑΡΕΑ ΜΗ
Βοτανοθεραπευκιού α μαμμού α Κορογού .
Όπφουρ ένει διαδουτέ απο Τθούμα σε Τθούμα τσε απαραματέ έκει έχα βοηθητέ πρεσέ κόσμο , απο αρρώστσειε , από ντούματα , τσε πληγάε .
Έκει έχα βότανα για τουρ αλλεργιτσοί , για αναιμιτσοί , για αρτηριοσκληρώσε , για δίχο , για γρίπη , για δηλητηρίαση , για ζάχαρε , για έλκο , τσε για δυσκοίλιοι .
Βότανα για τα καρδιά , το σκώκι , για πέτσε τα νεφρά , για του νευριτσοί τσε το κυκλοφοριακό .
Έκει έχα βότανα για δάματα τσε για τσεντρίσματα απο μελισσάε , τσινάε , σκούρτσοι τσε Ουϊθίουνε .
ΚΑΛΕ ΞΗΜΕΡΟΥΜΑ ΠΑΝΤΑ ΜΕ ΥΓΕΙΑ .
ΤΗΤΗΝΤΑ   του Μάτζη το  .
Τσακωνοπαρέα μη .( Οι κουμπάροι ) με το ΠΑΝΟ ΜΑΡΝΕΡΗ
-Τσε εζού κουμπάρε , κχάμποσα άλιτα , άρτουμα , Άι , τσε να θίου τσε κάνα ζιγούρη .
-Από παράδε κουμπάρε ο'νει έχου αλλά ότσι άλλιου απο τα φτώχεια μη , να νη μεριατθού…
-Χρυσά καρδία έσει έχου βρέ κουμπάρε , μάαμα…
-Όα κα , κανόνισε εκιού να νη ποίουμε , να ναθεί ..
-Να αλίουμε τσε τουρ άλλοι τςοπαναραίοι , όλιου τσε κάτσι θα δούνει τσε έτεοι από τα φτώχεια σου
-Βού έσει κουμπάρε ;
– Ναι κουμπάρε μη ναί .- Τσε επαθήτσερε ;
-Αχ βρε κουμπάρε μη αφού έσει ξέρου τσι με έσει ρωτού .
-Ναι ένει ξέρου πφι να μην έμα ξέρου..
Ξέρου ένει …
Κα νιούμου αμέρα .
Πάντα με ΥΓΕΙΑ ..
ΑΓΑΠΗΤΟΙ τσε ΜΟΝΟΙΑΣΤΟΙ ΝΑ ΕΜΕ..
ΒΟΗΘΗΝΕΤΕ ΟΣΟΙ  ΕΙΝΕΙ ΧΡΑΕΙΑΣΚΟΥΜΕΝΟΙ  ΤΑ ΒΟΗΘΕΙΑ ΝΙΟΥΜΟΥ ..
ΠΕΦΤΑ  του Σερικχή  .
…… ΦΟΥΡΝΟΙ ΠΦΙ ΟΥ 'ΝΕΙ ΚΑΠΙΝΙΖΟΥΝΤΕ ….
Του παλαιοί χρόνου σε νία σπο του ταχκιτσοί επισκέψαι τα νύιθη , τα τζέα του γαμπρού α πρώτε δοτσιμή για να δενάτσει ταν αξιοσύνα ση , έκει το ζύμουμα τσε το φτάμα του άντου το φούρνε .
Αμα σε έκει έγκα κα τσε ο άντε έκει καοζυμουτέ τσε αφράτε τότθε νη είγκιαει θεωρούντε Άξιε τσε προκομένα νοικοτσιουρά .
Άμα έκει αποτυχαίνα σε έντανη τα δοτσιμή , τότθε τα πεθεριακά είγκιαει στραβομουτσουνήντα τσε α νύιθη έκει σταμπαρισκουμένα σαν ανεπρόκοπο , νοικοτσιουρά .
ΚΑΛΕ ΞΗΜΕΡΟΥΜΑ ΠΑΝΤΑ ΜΕ ΥΓΕΙΑ ..
Εα να ζάμε το Τερέ , πφι ένει ωραίο όλε το Τσερέ
ΣΚΟΛΕΙΕ ΤΟΥ ΣΑΠΟΥΝΑΤΣΙΝ
Από το  ως το  τα Σαπουνατσιάνικα καμπτζία
Ίγκιαει έγκουντα το σκολείε του Τερού .
Με του πούε από του Σαπουνάτσι ως το τάσου Τερέ
Με το ταγαριούλι σου τον ώμο ίγκιαει έγκουντα το σκολείε για να μάθωει γράμματα σπουδάματα του Θέου τα πράματα .
Μάλιστα το αρχείε σοι ο παπα Νικόα ο Καμπύςη ένει έχου το ψαλτήρι του
Νικόα Αν.
Καμπύη ο οποίε έκει έγκου το σκολείε του Τερού τα χρονολογία του ..
Ενα ιερέ βιβλίε ένα κειμήλιε του σάμερε .
Για πρώτε βοά ελειτουργήτσε ιδιωκικό σκολείε τον Άγιε Κωσταγκή το Σαπουνάτση το
Δάσκαλε έκει ο
Παπά θόδωρε ο Ζαρόκωστα .
Το Σαπουνάτσι τότθε έκει ανήκουντα τθο Δήμο Λιμναίων .
Τα καμπτζία
Πλέα
Ίγκιαει νατά  .
Νικόα
Του Σταμάκη Τροχάνη εφκειάτσε τσαι δούτσε δωρεάν το πρώκιου σκολείε του Σαπουνάτση .
Το σκολείε έκει ερικχούμενε ταν άκρα τα χούρα του δωρητή .
ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΟΙ ΤΣΑΙ ΟΜΟΡΦΟ ΣΥΝΤΑΧΙΝΑ
ΣΕ ΟΛΕ ΤΟ ΚΟΣΜΟ ..
Θα μόλωει τσαι από του Σαπουνάτσι
Ταν ασικρία το Θεατράτσι
Θα μόλωει τα γιορτά νάμου
Να νιλήουμε τα γρούσσα νάμου
ΠΕΦΤΑ  του  Νοέμβρη   .
ΠΕΦΤΑ  , του Νοέμβρη  .
Με το σατσινέ αούλι ,θε να φάμε τσε βρεχτούρα
Νιλήνετε Τσακώνικα κάθε μέρα , όα ταν ούρα
Οι σαμερινοί διαιτολόγοι αμα είγκιαει νιουρίζουντε , άμα είγκιαει ξέρουντε τα Βρεχτούρα ένει σίγουρε ότσι , άκει να κατέχει νια απο του πρώτοι θέσε τσε έκει θα υποχρεούτσει όα τα άβα να ποίνωει μετάνοια απουρτέσε ση .
Τότθε πφ'έμαει καμπτζία , ετσιτάπα εποχή ,έμαει έγκουντα ταχκικά τα Λιτριιδία όχι μόνιου για να ικανοποίουμε τα περιέργεια νάμου,αλλά τσε να γευτούμε τα λαχταριστά βρεχτούρα πφι να μου είγκιαει θιλέγκουντε οι λιτριιδαραίοι .
Είγκιαει κόφουντε απο τα γριτσέα νια φιλέρα νη είγκιαει καρβουκίχουντε ως να ροδοκοτσινίσει τσε νη είγκιαει βουκχιάχουντε Τάσου το σονιστέ Άϊ , Απέ είγκιαει βάντε άτσι ριούγανη τσε λεϊμόνι , τσε να βρεχτούρτα του Χέρε ντη.
ΚΑΛΕ ΞΗΜΕΡΟΥΜΑ !
ΚΑ ΣΥΝΤΑΧΙΝΑ ΤΣΕ ΠΑΝΤΑ ΧΑΡΟΥΜΕΝΟΙ .
…………ΕΜΕΝΙΟΥΝΤΕ ΤΣΑΚΩΝΙΚΑ ……….
ΠΕΦΤΑ  του Φλεβάρη το  ..
ΟΙ ΚΟΥΜΠΑΡΟΙ .
Συνέχεια με τον ΠΑΝΟ ΜΑΡΝΕΡΗ ….
Όνει έχου ράϊδε, είγκιαει έχουντα ένα τα καμπτζία, ένα σαράβαλε , νία έκει αούντα ταν άβα όκει αούντα , κα κα όνει ξέρου κιά νη νη έχουντε βαλτέ ….
– Τελος πάντων θα ντη σ' αλήου ογλήγορα – ογλήγορα , γιατσί ένει θέου να Ζάου να αρίου …………       – Έσει έχου ακόνη ούρα , για λέγε ….
– ΕΜΕ υπόδουλοι κουμπάρε ….
-Ααα ετίου ντ οργήστε ο Θεό , ντε εςούβαει οι εμαλοί..
Ποίε να μου υποδουλούτσε βρε κουμπάρε ;
Τσι έσει αού ;
– Το κράτη ..
– Ποίε  κράτη ;
– Α Πατρίδα νάμου , α χώρα νάμου , α Ελλάδα ……….
– Άαα  εζάτσερε του πορείε ντη εκιού…….
ΠΑΝΤΑ ΜΕ ΥΓΕΙΑ ..ΟΜΟΡΦΟ ΠΕΦΤΑ ΓΙΑ ΟΛΟΙ ΝΑΜΟΥ ….
Αμα εγύρτσε απο τον Άγιε α Μαριγώ αποφασίε να ζάει τα τζέα τα Θοδωρού να νη δει το αντίδωρε , τσε να νη αλεί τα χαιρεκίσματα απο τα τσάδεφο ση τα Βατζελιώ .
Θα ποίου τα μιτσουτέρα , θα δού τόπο ταν οργή , εστσέφτε με καωσύνα τσε καόκαρδα .
Νιε ερέτσε απουρτέσε το χαζοκούκι .
Θεόγυμνοι κορμοί από σιατέρε , με ένα κορδόνι για να γκριούψουει , αλλα τσι να γκριούψουει ;
Όα τα φόρα …
Εγιουρήε αλλιά τουρ εψιλοί ση α Μαριγώ τσε σταυροκοπηκχουμένα δίχως σταμακημό εφωνηάε ….
ΚΑΛΕ ΞΗΜΕΡΟΥΜΑ ..ΠΑΝΤΑ ΜΕ ΥΓΕΙΑ
ΠΕΦΤΑ  του Γενάρη  ..Εμέ Νιούντε Τσακώνικα ..
ΠΕΦΤΑ  του Γενάρη  .
……….Τσελιγκόπουλε το Στένουμα ……….
Απο το βιβλίε του Γιάννη Κορόγου .
Διαστσευή τσε γραφτέ
Τα Τσακώνικα απο τον Πάνο Μαρνέρη .
Επετατσία από τα χαρά μη άμα ο μακαρίτα ο παππού μη ο ( Λαχανιά )
Εκάνε τα μέσα του Ιούλη το κάλιε νάμου το Τςουμία να 'μάρει να
Ζάμε το Στένουμα για όσιου καουτσέρι έκει απαραμούντα.
Στένουμα έκει έχου ο παππού ο Γιάννη του χούρε ση τσε το μαντρί με τα κχινά ση τσε τα προύατα ση .
Για ενίου έκει ατςθά ευκαιρία α επιθυμία του παππού μη να μ' άρει μαζύ ση ..
Όρπα άκει θα ερέσου όα τα αγαθά , έτενη το δύσκολε τσερέ τα κατοχή .
Ο παππού μη έκει ένα απο του πρώτοι νοικοτσιουρέοι τα περιοχή .
Τσε κάτσι άλλιου , άκει να ζήου νια τςοπάνιχο ζωή για γκάνα μήνα πφι τόσιου έμα επιθυμού….ΚΑΛΕ ΞΗΜΕΡΟΥΜΑ .
Τσελιγκόπουλε ενάμα , αμα Στένουμα εζάκα .
Κχινά τσε προύατα εφυά τςε ΤΣΑΚΩΝΙΚΑ ενιάκα……
Πέφτα  ΤΟΥ ΑΩΝΑΡΗ  .
Ετςαχίτσερε σάμερε ;
Έσα έγκου ογλήγορα ;
Ο 'μα δρανήντου τσιόα ;
Δεν (πιλάλαγα) κιόλας
Άτζερε κανία ανάσα ;
Ένει δρανήντου
Κχίπτα ο σταμακία.
Νι άτζερε μονοφούσι ;
Ο ακιστάτθερε μπίτι ;
Ακιστάμα ;
Εξεθεούμα ο 'σι αού πιο κά .
Τότθε να ξαποσταίνερε
Κάκια κάκια .
Ποτέ ο θα ακισταθού τα γρούσα να νιλήνου
Με 'νάτθε χούι έδαρη τσαι μπίτι ο θα νι αφήνου.
ΠΕΦΤΑ  του Οχτώβρη .
Γιώργο Μανούσο ( Φάβα )
Νικόα Χρήστου Τριανταφύλλου ( Ροσκοσόν )
Στάϊθη Νιχάλη Ζαρόκωστα, Παναγιώτη Νικόλα Μανούσο ( Ράτσα )
Οι αϊθήνε Γιώργο ( Βρακά ) τσε Γιάννη ( Καρπούτσο )
Του Δήμου Μανούσου .
Δημοστένη Νιχάλη Πολίτα ( Μότθη )
Κώστα Σταύρου Σουλιώτα
Γιάννη Σταμάκη Αλευρά ( Αλευρόγιαννη ) ο σϊθή ση :
Δήμο Αλευρά αξιωμακικό πφι εσκωτθούτθε με το βαθημό του ταγματάρχη τον εμφύλιε το  τα Άγραφα …
Χρήστο Κορόγο ( Μίγκα ) , Στράτη του Λία Ναρνέρη ( τσείε μη )
Οι αϊθήνε Γιάννη ,Δηνήτρη , τσε Γιώργο Τσουκάτε .
Καλέ ξημέρουμα τσε κα Πέφτα .
Βοηθήνετε όσιου πλέκιεριου έτθε πορούντε τσε μπρι απο όα τα γρούσα νάμου .
ΠΕΦΤΑ  τού Γενάρη  …  Εμέ Νιούντε Τσακώνικα ….
ΤΟ ΤΕΛΗ ΤΑ ΙΣΤΟΡΙΑ …..
Τθα μαγαζία του Γιάγκου τσε τού Καρδαρά να μου υποδέτθαει με πρεσά χαρά .
Ο Τάσιο ο Καρδαρά μ' αποσούτσε αγρωηστέ ως τα τζέα μη .
Όλοι οι Τεριώτοι να μου συνοδεύαει  ως του Τσέλε νάμου.
Άμα εσούκα το πατρικό πρεσέ κόσμο με υποδέτθε.
Για νία εβδημά τσε πλέκιεριου ακόνη κόσμο έκει παρίου τσε έμα διηγηκχούμενε τα περιπέτεια νάμου πάλι τσε πάλι …..
Ιούνιε του  ως τον Αμάη του  ΟΜΗΡΟΙ  του Γερμανοί .
Οκει σούνα οα α καταστροφή τσε α κείνα τα χωριουδάτζα , οι Γερμανοί έκει πρέπουντα να άρωει τσε δούλοι .
Ξεχατοί τσε χωρις κανία αποζηνίωση πενάκαει με έγκεινη το παράπονε .
Όνει νιουρίζου αν ένει γκανένα ζωντανέ …
ΥΓ ζωντανέ ένει ακόνη ο Σαράντο Του Γιώργου του Κατσικόγιαννη
ΚΑΛΕ ΞΗΜΕΡΟΥΜΑ ….ΠΑΝΤΑ ΜΕ ΥΓΕΙΑ ….
ΠΕΦΤΑ  του Μάτζη  ..
Α ΣΥΝΕΧΕΙΑ ΤΑ ΙΣΤΟΡΙΑ ΜΕ ΤΟΝ ΠΑΝΟ.
Κουβεγκιάζουντε τσε χασκάρουντε , εσυνεχείε α τσεία α Γιωργού , αούντε , ξανά αούντε ,τσε ποτέ ου 'νει τελειούκχουντε .
Νία παληοτηλεόραση ανοιτθά συνέχεια .
Μετά τα μεσάνιουτθα ένει κλείνα , πφού να τθάει τα σύνταχα να ποί δουλείε .
Οι Συτζάε σάτση είγκιαει γιομάτοι , το ίιδε τσε οι αχράε .
Ο 'σει αούμη φαήκαμε κάνα φρούτη ;
Άμα ζάει ο καψοΝικόα έχε κα άϊδεμής ας ένει κα ο μανάβη …
Αααα τσεία , να μη ση θέλουμε όα δικά νάμου , απογήμα , είνει έχουντε διτσαιούματα οι σαμερινοί γουναίτσε , είνει θέντε του βόλτε σου , του παρέε σου , είνει ποίντε κοινωνιτσοί σχέσε , είνει θέντε να φιλοξενήνουει….
ΝΑ ΕΜΕ ΠΑΝΤΑ ΑΓΑΠΗΤΟΙ ΤΣΕ ΜΟΝΙΑΣΤΟΙ..
Αψήφιστα μη ν' αρίτσετε , μον ποίετε το κάτσι
Τα γρούσα να τσινήουμε , να μπάει το αβάτσι .
Αγάλι μα τσε σταθερά , δίχως τρικλοποϊδίλε
Όλοι μαζύ τσ' αγαπητά ,δίχως γκιχτοί τσ' αηδίλε.
Όποιε γρούσα έσει νιού θα ποίερε τσε λάθη
Μα με δίχως λάθη θίλοι μη γκανένα ο θα μάθει
Λοιπόν ντροκή κολέγοι μη , ο 'νει να προσπαθείρε
Ντροκή ένει Τσακώνοι μη , ταν άκρα να σ' αφήρε.
Όμορφο ξημέρουμα τσε κα συνταχινά κολέγοι τσε κολέγισε μη ….
Α  τσεία α Νικοού παρά τούρ  ση χρόνου , έκει στέκα πρεσιού κα .
Έκει περαητθά  πρεσά βάσανα φτώχεια τσε κακουχίλε , αλλά δραστήριε  τσε εργακικά όπφουρ έκει , Ούγκιαει αραματά σημάϊδα τάνου ση.
Ένει ακόνη εργακικά , δραστήριε τσε δημιουργικά Έτρου έκει απο τα γενοφάστσια ση .
Εξ άλλου έτρου είγκιαει όλοι οι Τσάκωνε του παλιού τσερού , ( εζου θα προστέσου ότσι έτρου είνει τσε σάμερε ) .
Όκει ξέρα πρεσσά  γράμματα .
Έκει έχα μπαλτέ  μονάχα τα Δεφτέρα του Δημοτικού.
Αν έκει ξέρα τσε πλέτερα άκει να καλλιγούτσει το
Ψίλε……
ΚΑΛΕ ΞΗΜΕΡΟΥΜΑ  , ΚΑ ΠΕΦΤΑ .
ΠΑΝΤΑ ΜΕ ΥΓΕΙΑ …… Εμέ Νιούντε Τσακώνικα ……
ΠΕΦΤΑ  του Αωνάρη  .Εμέ Νιούντε Τσακώνικα .
Α εκδήλωση τα ΤΣΑΚΩΝΟΠΑΡΕΑ θα ναθεί τουρ  του
Αυγούστου Παράστσι αργά .
Ο σκοπό σε έντανη ταν εκδήλωση ένει το Ανάσταμα τα γρούσα νάμου .
Ένει , μπάτσε τσε μπορέμε να βάλουμε τα γρούσα νάμου τα καθημερινότητα νάμου .
Ένει νιουρίζου τσε ένει ξέρου ότσι το  απο του Τεριώτοι , του Σαπουνατσιάνοι τσε του Μεανιώτοι είνει νιούντε τα Τσακώνικα .
Ενει κρίμα να ση αφήουμε να χαθούνει .
Ενιλήκα με τα δασκά νάμου , τα Γιωργία νάμου , τζε εκαταβήκα ότσι ένει προβληματιστά , κουραστά , απογοητευτά .
Ένει έχα μπητέ τεράστιε προσπάθεια , ένει έχα αφιερουτέ αμέτςήτοι ούρε για να σουστεί έντενη ο θησαυρέ χωρις αμοιβή μόνιου επειδή νιε ένει θεωρούα καθήκον ση , τσε το μόνιου πφε εισπράε ένει απογοήτευση.
Ο'νει κιστίου ότσι ένει έχα πρέπουσα στήριξη .
Γιωργία έσει Άξιε συγχαρητηρίων.
Εζού ένει απαιτού τσε ένει κχαράχου τα βοήθεια νιούμου , αλλα μονάχα τσε εφόσον έτθε κιστήντε , ότσι ένει πρέπουντα να σούσουμε , να αναβοιούμε , να νιλήνουμε τα γρούσα νάμου .
Εαν ετθε νομίζουντε ότσι νία γρούσα  χρονού Ο 'ΝΕΙ αξίζα τα προσοχή τσε τα προσπάθεια τσε το κόπο , τότθε τσι να αλήου ένει κχαράχου συγγνώμη από όλοι νιούμου…..
ΠΕΦΤΑ  του Σετθέμπρη  .
ΠΕΦΤΑ  του Σετέμπρη  .
Κάτσι βολαί άμα α καρβουνοϊθήκα ό 'κει έχα χώμα , γιατσί νιε έκει έχουντα παρτέ το υιο , έκει πρέπουντα να κουβαλίουμε το χώμα .
Νια βοά με το γαμπρέ μη το Χριστόφορα , νια αμέρα ολόκληρε έμαει κουβαούντε χώμα ζαουτοί τσε με τον όνε .
Σκέτο βάσανε .
Μετα απο 'γκεινη έκει το δάμα .
Εμαει ανάφουντε νία ατςά κχάρα τσε έμαει βάντε όα τα χόστρα απο τα κχραΐα τάσου τθο κανίνι .
Αφου έμαει ταγίχουντε το κανίνι με ταγίσματα , ( λεπτοί νταβελοί κοφτοί γιούρε τουρ είκοση πόντοι το μάκρη) για να κιάνωει κχάρα πιο εύκοα .
Α κχάρα Τάσου το κανίνι έκει πρέπουντα να κχοντούϊθεί αναφτά …
Καλε ξημέρουμα αγακητά μη Τσακωνοπαρέα ..
Να έχουμε όλοι νια όμορφο Πέφτα τσε να νιλήνουμε ΤΣΑΚΩΝΙΚΑ .
Αμα α Τσακωνοπαρέα τα Τσακώνικα ο νιλήνει
Πφου θα κχοντουϊθει αναφτέ τα γρούσα νάμου το κανίνι …
ΕΜΕ ΝΙΟΥΝΤΕ ΤΣΑΚΑΩΝΙΚΑ .
Α ΚΟΛΙΟΥΡΑ , Α ΤΕΓΑΝΟΚΟΛΙΟΥΡΑ , ΤΣΕ ΤΟ ΠΡΟΤΣΟΥΜΑ .
Α τσεία α Γιωργού , κα ση ούρα , ενα δειλινέ πφι νιε εμπήκα επίστσεψη , ενάτθε α αιτία να ξεκυλίτσου το κουβάρι απο του παιδιτσοί μη θύμησαι .
Να θυνητθού νοσταλγικά τα βιούματα του παληού τσαιρού .
Ερέκα τα τσεία μη ταν άκρα τα αυλή.
Έκει κασημένα σε ένα σκαμνί , τσε ο σοφρά δίπα ση .
Α κχιάνα ταν ικχάρα τσε απανούσε α πάκα .
Α κχάρα έκει πρεσιου σιγανά .
Α τσεία έκει φτένα κολιούρε , τσε ενώ εκει φτένα τα νία έκει πράσα ταν άβα το σοφρά .
Έκει αναποδογιουρίζα τα κολιούρα τα κολιούρα με τέχρα τσε σβελτάδα , για να μη δάει .
Όσιου να φταθεί α νία έκει έτοιμο α άβα για φτάμα .
Εκχαμπάκα Άγιε Λιδι , τασ' του βράχοι ενα στολίδι .
Α συνέχεια τα  ΙΣΤΟΡΙΑ  ΜΕ ΤΟΝ ΠΑΝΟ ΜΑΡΝΕΡΗ .
Ο 'τθε έχουντε εμού το χάρισμα να νιλήνετε σαν τουρ αντροίποι ,  απογήμα λίγο φοζατθά.
Έμε έχουντε τσε έμε παραέχουντε νιλία , ενιάτσερε εκιου ο 'με έχουντε νιλία ;
Το μόνιου πφι ενεί έμε νιούντε ντόκια , τσε καθαρά , ίσια τα καρδία τουρ αντρούπου τσε Όποιε να μου ένει αγαπού , να μου ένει καταβαίνου τσόα … Άκει να ντη νιλήου Τσακώνικα , γιατσί έντανη ένει α γρούσα μη , αλλά φοζάμα μπάτσε εκιού με τα δικά ντη Τσακώνικα , ση ποίερε θάασσα τσε μ' αναγκάσερε να ντη προσβάλλου .
Να ξέρερε ότσι ο 'νει θέα να νη ποίου …
Ενάμα όρεγη ακριβώς κοντά τα θάασσα ..
Καλε ξημέρουμα Τσακωνοπαρέα μη , με ΥΓΕΙΑ .
Νιλήνετε τα ΤΣΑΚΩΝΙΚΑ κάθε αμέρα .
Παρατσινήετε τσε τουρ άλλοι.
Βοηθήνετε τουρ ανήμποροι .
ΠΕΦΤΑ  του Αμάη ..
Νία χαρά έκει α τσεία α Γιωργού , ούτε αερικά έκει ορούα , ούτε χατέ σε έκει έχα .
Απλά ο 'κει έχα ορατέ ποτέ γυμνισταί ….
Ούτε τσε τότθε πφι επρωτοκιούβε με το Γιώργο , νιόνυθη , ο'κει νατέ ετσιτάπα πράμα .
Ατςοίποι τσε γουναίτσε , όα τούρλα , με όα τα αμελέτητα τα φόρα … Δέσποινα βάλε τα χέρα ντη τσι χάλια είνει ένταει …Βρε σε οργήστε ο Θεό τσε θα ξερίσει κχάρα να να μου δάει .
Εχάτθε ένα βρατσί να μπέτσωει τα κρίατα σου ;
Να να να κακό νάχερε Γιωργού τσι ξαφνικό έκει έγκεινη πφι ντε ρέτσε ;
Πφου θα μαζού τα χαρούπια ο τθε αούντε μη ;
ΚΑΛΕ ΞΗΜΕΡΟΥΜΑ ΜΕ ΥΓΕΙΑ ΠΑΠΝΤΑ
Βοηθήνετε έτεοι πφι είνει έχουντε ανάτζη .
Ενεί Τσακώνικα έμε ΝΙΟΥΝΤΕ , έμε θέντε έμε πορούντε .
Πεφτα  του Αωνάρη  .
ΕΜΕ ΝΙΟΥΝΤΕ Τσακώνικα .
…………Εμέ Νιούντε Τσακώνικα .
ΠΕΦΤΑ  του Αωνάρη ..
Αμόγητε   ……
Τσαι ποίε ένει πορού να αλεί κάτσι ;
Τσαι τσι να αλεί ;
Ποίερ ένει φταίου , γιατσί ενάτθε , πφουρ ενάτθε ;
Ένει έχουντα κανία σημασία ;
Τόσοι ζωέ επφουντέτθαει ..
Είνει έντεοι οι καταστροφαί πφι να μου είνει ποίντε να στσεφτούμε .
Είνει ετσιτάπα αναπάντεχοι βιβλιτσοί καταστροφαί πφι είνει μουκριούκχουντε
Τα στσέψη τσαι είνει μουϊδήντε το κορμό …
Είνει έντεοι οι καταστροφαί πφι
Είνει
Γεννούνται πρεσά τσαι ατςά ερωκημακικά :
Ο άντρωπο εκατανέτζε να δαμάσει οα τα ζώα τα γη
Εκατανέτζε να ναϊθεί το κυρίαρχο ζώ τάνου το πλανήτα .
Εκατανέτζε να φκειάξει αυτοκίνητα , πυραύλοι , αερόπλανα ,
Παπόρια , υποβρύχια ,μπόμπε ,ουρανοξίστε , κομπιούτερ , ρομπότ..
Πρεσά από ένταει για να καλλιτερέψει τα ζωή σοι
Πλέτερα
Για να καταστρέψει …
Αλλά ότσι τσαι να ποί , ότσι τσαι να ερέσει
Πάντα θα ένει μιτσή
Αδύναμο
Απουρτέσε
Τα φύση .
Α οργή τα φύση , είτε ένει με τα
Σούκα του αέρα , του βρέχου , τα πλημύρα , τα ταραμονή ,
Τα φουρτούνα ή τα 'κχάρα ,
Ο άντρωπο ο 'νει πορού τσαι ούτε θα πορέει να
Νι κακιστρούει τσαί να
Νι δαμάσει
Ποτές .
Έμε λοιπόν , γυμνοί , αδένανοι , μιτσοί , ανήμποροι
Τσαι διαβάται
Σε έντανη τα ζωη.
Όλοι θα πεθάνουμε ..
Ο θάνατε άλλοι βολέ ένει λυτρωτικό τσαι άλλοι φριχτέ .
Πάντα όμως οδυνηρέ !!!!
……ΚΑΛΕ ΞΗΜΕΡΟΥΜΑ …….
ΠΕΦΤΑ  του Γενάρη το  …Εμέ Νιούντε Τσακώνικα ….
ΤΣΑΚΩΝΟΠΑΡΕΑ ΜΗ ,
Ο  ταλαιπωρετέ κορμό ση τσε α κουραστά ση καρδία είγκιαει  δεναμούκχουντα επειδή α τσεία α Σταματού έκει αισθανκχουμένα σιγουρία .
Σάμερε όμως α τσεία α Σταματού πφι εγύρτσε τα τσέα ση έκει αναστατουτά , έκει θυμουτά , έκει τα πρόθυρα τα συφώρεση .
Σε έκει ορούα όα κουβάνα  τσε άραχλα , ότσι έκει θα τσιτάτσει ο ουρανέ να νη πακούει .
Τσι κακό με ερέτσε τα κακοϊδύστυχο .
Ζάκαει όλοι οι οικονομίλε μη , ζάτσε το κχομπόδεμα , Ζάκαει χατά όα , ότσι έμα έχα μαζουτέ όλοι έντεοι του χρόνου..Έδαρη θα αραμάου αδέκαρε τσε ποίε θα ποί τα κηδεία μη τσε τα μνημόσυνα για να σκωρετθεί α ψιούχα μη ……
ΚΑ ΝΙΟΥΜΟΥ ΑΜΕΡΑ …….
ΠΑΝΤΑ ΜΕ ΥΓΕΙΑ …Εμέ Νιούντε Τσακώνικα …
Σάμερε είνει γιορτάζουντε οι Δηνητρούλε τσε οι Δηνήτρηδε .
Πολύχρονοι να είνει.
Εφύγκαμε απο ταν Ιεροπηγή τσε τςιάχουντε , ( με του πούε , πεζοί )
Σε ένα μήνα εσούκαμε ταν Αλβανία .
Α αποστολή νάμου έκει , να τθαΐχουμε τόν αέρα ( ανατινάξε) γέφυρε , να μη περήνει ο οχτρέ τσε έμαει φκειάντε πρόχειροι ξύλινοι για να περήνει ο δικό νάμου στρατέ .
Εμαει ανοίντουντε επίσης χαντάτζα , βοηθούντε έτρου το στρατέ νάμου να περήνει …
Ατσοί οι δυσκολίε τσε πρεσιού λίγα τα μέσα , τα διάθεση νάμου .
Α χιόνα , α κρυάδα , ο βρέχο , α κείνα τσε οι ψείρε , είγκιαει χειρούτερα απο το πραγμακικό οχτρέ .
Τα περάματα δύσκοα τσε δύσβατα .
Ένταει όα είγκιαει ποίντα τον ανεφοδιασμό του στρατού πρεσιού μα πάρα πρεσιού δύσκολε ………..
Να έχετε νία όμορφο συνταχινά τσε νια όμορφο αμέρα .
Βοήθα νάμου ο Άγιε Δηνήτρη , τσε να βάλει τα χέρα ση να κχοντουϊθεί α γρούσα νάμου τσε να να μου έχει γεροί όλοι για να νιλήνουμε ΤΣΑΚΩΝΙΚΑ .
Αλλά τσι ένει αού ;
Ενεί έτρου τσε αλίου ……
ΠΕΦΤΑ  του ΑΩΝΑΡΗ  .
Μετα τα κατοχή το πρώκιου δεκαπενταήμερε του Αμάη μετά τα γιορτά τ' Άγιε Χριστόφορα έκει τσινούα α Τσακώνικο εκστρατεία με πλώρη όχι τα Κολχίδα , αλλά το πλούσιε κάμπο τα Αργολίδα .
Αργοναύτε γουναίτσε τσε ατςοίποι , για να ποίουει το μεροκάματε ,να βοηθήουει τα νοικοτσιουρία σου .
Άγρια τσε άγονα τα πλέτερα μέρη τα Τσακωνιά .
Ο κάμπο τα Παλιόχωρα ό'κει αρτσετέ για πρεσσοί να ση δεί τα σοϊδεία τα χρονία .
Είγκιαει λοιπόν παλαίγκουντε να συμπληρούνει με τα μεροκάματα τθαν Αργολίδα .
Όρπα είγκιαει υπάρχουντα πρεσά ύβατα τσε καθώς ο κάμπο έκει ατςέ επόμενε έκει να είνει τσε οι καλλιέργειες ατσοί.
ΚΑ ΝΙΟΥΜΟΥ ΑΜΕΡΑ ΤΣΕ ΧΡΟΝΟΥ ΠΑΣΙΟΙ
Μαζύ θα νη παλαίψουμε όσα μπόϊδα τσ'αν ρέσουμε
Εφόσων έμε αγαπητοί , ενουτοί τσε μονιαστοί.
Πέφτα τσε  του Δετσέμπρη  .
Όπφουρ έκει εξιστορούα το ιστορικό τα φαμελιά ση ο συνομιλητή ση έκει τςίφου του Χέρε ση απο χαρά .
Ερέτσε έκεινη πφι έκει ψαφού .
Ερέτσε το ταίρι ση τσε μάλιστα έκει απο ατςά σεριά τσε απο τρανέ σόϊ .
Εστεφανούτθαει λοιπόν τσε να : ενάτθε ο Δρακούλη .
Ενάτθε όμως με ένα κουσούρι .
Α πάμα ταν ίσιε χέρα ση έκει πάντα κλειστά .
Ο 'κει ανοίντα με τσίπτα τσε όσιου το καμπτζί έκει ατσερέντα τόσιου πλέκιεριου έκει σφίγκα .
Το αντρόγυνε έκει
Στεναχωρεγκούμενε γιατσί είγκιαει ονειρεγκουμένοι να νη ποίωει πορτοφολά .
Είγκιαει θέντε να ναϊθεί καλλίτερε απο σ' ετήνοι τσε κάποιερ αμέρα , να καμαρούκχουει για τουρ επιτυχίλε ση .
Έδαρη όμως με έγκεινη το αναπάντεχο κουσούρι τσε με άχρηστε ταν ίσιε χέρα πφου να ναϊθει τρανέ τσε ξακουστέ…….
Με ΥΓΕΙΑ .
Με το Καλέ να μόλει ο τσαινούρτση χρόνε …
Α γρούσσα ακιστάτθε τσε πάρα πρεσιού ταράτθε
Γιατσί πρεσιού ο νιληκχουμένα , τσε ένει βασανισκουμένα .
ΠΕΦΤΑ  του ΣΟΤΘΕΜΠΡΗ  .
Τα άβα είγκιαει σκορκιστά , τα Κουβάνα γάςα , τα Γωνία ,
Τα Παλιάμπια .
Του Γάςε τθο χτήμα του Χριστάκια , του Ολύμπιου τθο Αβάτσι , το Τηγάνι , τα Δέσποινα τθα Παλιόχωρα , τα Παγώνα τθο Τσουμία , του Αλή , το Πρέγασε , τα Πολίνια τσε τον Εριόντα .
Τον Εριόντα νιε ένει θυμούμενε προσωπικά - σκηναί .Ενει πρέπουντα να έμα πρεσιου μιτσή .
Ένει θυμούμενε τα Καλατζούκα .
Εκει δουλέγκα Όρπα α Μάτη μη .
Το τελευταίο χωριγοκάνινε έκει του Σαρκίβορα το …
Καλε ξημέρουμα τσε με μπόλικο υγεία όμορφο μη Τσακωνοπαρέα .
Νιλήνετε Τσακώνικα ένει α γρούσα νάμου .
Τσι άλλοιου να νη μου αλήου , ότσι ένει πορού ένει ποίου
Λιγάτσι να συμμορφουθήτθε τσε τα γρούσα μη νη αφήτε …
ΠΕΦΤΑ  του Σερικχή .
Τό πρότςΟύμα ένει τσε έγκεινη έχουντα τα θέση ση τσε ένει θέντα τα δικά ζη αναγνώριση .
Άμα οι νοικοτσιουραί είγκιαει ζυμούκχουντε
Είγκιαει κχοντούκχουντε λίγο ζυμάρι , νη είγκιαει ζυμούκχουντε για πρεσά ούρα με μπόλικο Άι τσε κχρίνιμα απο το ασκόπουλε .
Νη είγκιαει φκειάντε το σχήμα του παξιμαϊδούτσε νη είγκιαει φταίντε το φούρνε μαζυ με τον άντε .
Έκει γινούμενε τραγανέ τσε κχαμπουριστέ , με Ατελείουτε νοστσιμάδα .
Α νοικοτσιουρά πφι έκει έχα ζυμουτέ έκει θα φιλέψει ένα ή δύου προτσούματα του γειτόνισε .
Δείγμα θιλίας , αγάκης τσε φιλοξενίας για του γειτόνοι το τσαιρέ έτενη .
ΜΕ ΥΓΕΙΑ ….
Έτζετε ως το τηγάνι , ογλήγορα τσε μάνι , μάνι ..
Αγαλιανά , αγαλιανά , σύνταχα με δροσία
Αποφασία θίλοι μη , να Ζάου το Τςουμία .
Το μονοπάκι το παλιέ πάλι για να τςαχίτσου ,
Γιατσί α ζωη ένει λιγοστά να νη ποίου μπρι να φύτσου .
Να άρου το μαγγούρι μη τσε ένα παλιέ ταγάρι
Να θυνητθού πφ' έμα καμπτζί , νέο τσε παλληκάρι .
Α απόφαση μη άτζε οστά , άγκα το μονοπάκι
Φρέσκο τσε αποφασιστέ, με μπόλικο μεράκι …,..
Α συνέχεια τα ιστορία με τον ΠΑΝΟ ΜΑΡΝΕΡΗ …..
Ένει θυμουμένα του ψαράδε , το τσείε το Γρηγόρη , το Φραγκούλη , το Θρούμπη , το Μπλατσάρα , το Νικόα τοΓριά , το Σπύρο το Κότσινε , το Βατζέλη το Κουνιά , πφι είγκιαει σάφουντε τσε ετοιμάζουντε τα δίχκυα , πφι είγκιαει κειράζουντε ο ένα τον άλλε με τα αστεία σου τσε με τα τραγούιδια σου .
Εστερεύε α ψιούχα απο τουρ αθροίποι , όπφου εστερεύε τσε το βατσιούλι πφι έκει μπαήντα όρεγη δίπα μη .
Έμα κουβεγκιάζα τσε με το Σωτήρη πφι με έκει αγαπού τσε με έκει προσέχου , αλλά τσε έτενη ένει μακαρίτα πλέα .
Το νταν νταν τα κχαμπάνα εκόβε τα συζήτηση , εσιωπήτσε τσε α πατάνα , σάματσι έκει θέα να προσευχηθεί με το θρόϊσμα απο τα φύα ση τσε το τιτίβισμα απο τα πουλία του κλάρε ση.
Εφύγκα προβληματιστέ .
Α πατάνα το κάμπο ( Παραλία ) τσε ένει ορούα – τσε ένει νιούα -τσε ένει νία
Παντα με ΥΓΕΙΑ τσε νε έτθε όλοι κα ….
ΤΟ ΤΕΛΗ ΤΑ ΙΣΤΟΡΙΑ ΝΑΜΟΥ Α( ΠΑΤΑΝΑ )
ΕΜΕ ΠΕΡΗΦΑΝΟΙ…………… ΓΙΑΤΣΙ ;
Ετελειούτσε τσε έντενη ο μήνα κοντογούντα του Χριστού
Με του πρώτοι βροχάδε είγκιαει ποίντε του Σεμπρίε για το καμάκι
Τσε το πφίρσιμο , το βοτάνισμα , το σέρη , το αώνημα , τσε το λιχίνισμα ..
Άγραφτε νόμο α αλληλοβοήθα .
Όλοι οι γειτόνοι είγκιαει βάντε ίςσα , γουναίτσε τσε ατσοίποι , για να βοηθείουει το γείτονα σου .
Τθα κουβαλήματα , τα καδέματα , το μάζουμα τουρ ελήε τσε τα χαρούπια , το χκίσιμο τα βροντατά μάντρα .
Τθουρ ατςοί χαραί , βαφκίσια , αρραβώνε , γάμοι .
Ο ένα έκει βοηθού τον άλλε .
Οι γουναίτσε να φκειάξωει δίπλε να δεήωει μπουμπουνιέρε , να φκειάξωει τα προιτσία , να ζυμούνει τσε να στολίσωει τα φουσκουτά .
Καλε ξημέρουμα πάντα με υγεία …
Έν' πρέπουντα να πφείρουμε , έν'πρέπουντα να καμέμε
Αργούτερα να σερίτσωμε , μόν' έτρου θα μπορέμε .
Όλοι μαζύ τσε αγαπητοί , τα γρούσσα πφράμα , να πφειρωμε
Για να μπορέμε αργούτερα , τα χούρα να σερίτσουμε ..
ΠΕΦΤΑ  του Αγούστου  .
Νία συνταχινά εκοκιάε ο παππού ο Χαρή , γνωστέ χασάκη τα εποχή , με του ξακουστοί μαχαίρε ση .
Του μαχαίρε ση σε έκει έχου βαφκιστέ με γουνετσή ονούματα .
Σε ενίου έκει ιδιαίτερα αγαπητέ διότσι  τα πανηγύρια έκει σταλίχου πάγκο με καούϊδα , με καραμέλε , μπισκοτάτζα τσε άβα .
Ως τσε νερουτά ρετσίνα με ριουγανάτοι μαρίδε έκει έχου για τουρ ατςιτέροι .
Εγκίκαει το κρασάτσι σου ο παππού μη με το τσείε το Χαρή τσε είγκιαει καταστρούκχουντε το σκέϊδε για το θύμα τα άραχλε τα Κοτσίνα πφι έκει Νεμουμένα δίχως να ένει ανταριαστά.
Εμα γκριουφονίου τσε έκει μοζούα α καρδία μη για το κακό πφι έκει να ναϊθεί .
Όκει σούνα οα α ιδουλεία τόσοι χρόνου ;
Έκει πρέπουντα να έχει ένα τόσιου άδοξε τέλη ;
ΝΑ ΕΤΘΕ ΠΑΝΤΑ ΚΑ .
Πεφτα  του Αμάη  .
Αληκόγκισε
Αληκόγκισε να ζάμε αντάμα
Γιατσί έσει φοζούμενε μοναχό ντοι ;
Ο 'νει φοζούμενε αλλά ένει προκιμού τα συντροϊθία
Τσαι κια θα ζάμε ;
Ταν τάνου γειτονία
Πρεσσέ ανήφορε τσαι αναγανίε
Γιάκεινη ποίε ογλήγορα να μπάτσε τσαι να μου ερέση ο ήλιε
Θα να μου ντίνει κίσου τον αγκαφά τσαι θα να μου ξενιαλίσει
Γυμνέ έσει το αγιάζι ,άμα έσει Τσάκωνα τσαι ό'σει νιού τα γρούσα
Ακχούγκικα
Αγκαφά
…………Εμέ Νιούντε Τσακώνικα ……………..
Νιλήνετε Τσακώνικα καμπτζία
Ο θα νοι μου αφήου σε ησυχία
Τσαι άμποτε μη βαρεθείτε
Κατάουκχα να μη νι' αλήετε.
Κια έσει ;
Ένει το Πραστέ
Τσι έσει ποίου οπά ;
Ογαριασμό θα ντη δού ;
Ο πέκα να μη δείρε ογαριασμό
Χωρατέγκου ένει .
Νιε καταβήκα .
Επέκα να ζάου με το θίλε μοι το Νιχάλη το Γιαλέ
Τα δουλεία ντοι
Ο θα μοι ρωτήερε τσι δουλεία ;
Για να μη ποτσουθήρε πάλι
….Εμέ Νιούντε Τσακώνικα .
Επίσκεψη τθο Μοναστσήρι τα Καρυά ΓΡΑΦΤΕ απο :
Τον Πάνο Μαρνέρη
Το Μοναστσήρι τα Καρυά , να Ζάου ετσινήκα
Το Άγιε μέρη έγκεινη πφι τόσιου αποθυμήκα .
Ε άγκα το δισάτσι μη , άγκα τσε το μαγκούρι ,
Φορέκα τουρ αρβύλε μη , τσε υίο το παβούρι .
Αφήκα τ' αυτοκίνητε , κιγάϊδα το Τουμία ,
Το μονοπάκι άγκανη, κατά τα Νερατζία .
Περάκα του Πετρόπουλου , κιάκα ταν ανηφόρα
Αγαλιανά τσε σταθερά , με όρεξη πληθώρα .
Καλε Ξημέρουμα Τσακωνοπαρέα μη .
Να έμε κα όλοι νάμου
Ενα φουστανελά με τρανταχτά φωνά έκει φανακίζου το ξεχαστέ , πολύμορφο τσε αλλόκοτε πλήθος .
Συντρόφοι τσε συντρόφισε να μου ένει πρίκουντα το δίτσιε .
Να μου ένει κικικρένα α αδιαφορία α περιφρόνηση τσε α αχαριστία απο τα σαμερινά κοινωνία .
Είνει ποίντε ότσι ου είνει νιουρίζουντε νάμου , ότσι ού είνει ξέρουντε νάμου .
Ενεί πφι εκχοντούμαει απο τα βάρη τα φτώχεια τόσοι γεννιέ .
Ενεί πφι εσταλήαμε νοικοτσουρία .
Αναστάγκαμε καμπτζία , εμπήκαμε οικογένειε τσε αναστάγκαμε όνειρα τσε ελπίδε ,του δύσκολοι Τσεροί .
Εζήκαμε φτωχά μα γνήσια , καθαρά τσε αλέρουτα ….
ΚΑΛΕ ΞΗΜΕΡΟΥΜΑ , ΜΕ ΥΓΕΙΑ , ΚΑ ΝΙΟΥΜΟΥ ΑΜΕΡΑ .
ΚΑΜΑΡΟΥΤΣΕΤΕ ΓΙΑ ΤΟ ΤΟΠΟ ΝΑΜΟΥ ΤΣΕ ΓΙΑ ΤΑ ΓΡΟΥΣΑ ΝΑΜΟΥ ..
ΠΕΦΤΑ   του Δετσέμπρη  .
Πέφτα  του Δετσέβρη  ΤΣΑΚΩΝΟΠΑΡΕΑ ΜΗ .
Κίσου απο το δωμάϊτε του ύπρου , ένα στενάρι .
Εμαει βάντε τα κάβα για ταν ικχάρα .
Εξόν απο τα κάβα είγκιαει ποίντε φωλήε τσε οι κολλέγοι μη οι πφοκιτσοί .
Έμαει έχουντε τόσοι πρεσσοί ,πφι τα νιούτθα να μου είγκιαει αγρυτσίχουντε .
Είγκιαει δρανήντουντε ταν αστράχα Σάματσι είγκιαει τεσσεροκαλλήγουτα άογα .
Άμα έκει απολήα α Μάτη μη καννιά γριτσέα άντε νιε έμαει κρεμέντε με δεμάτσι απο τα κόρδα .
Είγκιαει κχαμπέντε απο το δέμα , είγκιαει τςούντε τα ψίχα , είγκιαει αφήντε τα κόρα τσε νη είγκιαει κακιουρούντε απανούσε .
Έμα καθαρίζου ότσι έμα πορού τσε έμα τσου ότσι έκει απαραμούντα .
Το σώμα νάμου έκει πλέκιεριου δηλητηριαστέ απο τού πφοκιτσοί ….
ΚΑΛΕ ΞΗΜΕΡΟΥΜΑ ΤΣΕ ΠΑΝΤΑ ΜΕ ΥΓΕΙΑ .
Τα γρουσσα να προσέχουμε , να μη νη κακιουρήμε
Παρα να νη αναστάνουμε τσε μπίτι μη νη αφήμε …
ΠΕΦΤΑ  του Τςυγητή  .
ΠΕΦΤΑ  του Σοτθέμπρη  .
Ταν εποχή έτανη α Κυνουρία έκει απομονουτά , τσε α ορεινά τσε α παραλιακά .
Ένα παπόρι έκει παρήντα νία βοά ταν εβδημά , απο τον Περαία τον Άγιε Λίδι τσε ο 'κει αρτσετέ να εξυπηρετεί ολόκληρε τα περιοχή .
Αλλά τζε για το Άργος τσε τα Ανάπλι έκει αδύνατε να ζάρε .
Μονάχα με του πούε τσε τα αγομούαρα έσα μπορού.
Τότθε οι Τσακώνοι , είγκιαει πρεσσοί δουλέγκουντε , τθο κάμπο τα Αργολίδα .
Τον Αγιε Χαράλαμπο , τσε τα Ζωοδόχο πηγή ετσιτάε ο κλήρο να ναθούνει α θαλλάσιε γέφυρα , ανάμεσα τον
Άγιε Λίδι τσε τα Ανάπλι με σταθμοί τα Σαμπακικά ,το λιβάϊδι , το Τερέ τον Αγιε Αντρία τσε το παράλιε Αστρη .
ΠΑΝΤΑ ΜΕ ΥΓΕΙΑ
Σε έντανη όρεγη τα γη
ΤΣΑΚΩΝΙΚΑ είγκιαει νιούντε.
Τσε ενει θα ση νιλήνουμε
Έμε θέντε έμε πορούντε …
Α Μαριλένα σάμερε θα να μου αφηγηθεί κομμάκι από ταν ιστοριούλα ….
Πεφτα  του Μάτζη  .
Οι γλυτσοί μούρε πφι μ' εμπαήκαει ξινοί .
Από το βιβλίε του Γιάννη του Κορόγου , Διαστσευή τσε γραφτέ τα Τσακώνικα από το Πάνο Μαρνέρη .
Ο φόβο ένει φειάτθου τα έρμα ένει αούα νια σοφά παροιμία .
Έντενη ο φόβο να μου έκει κχοντούκχου μακρύα από τουρ Αχράε του Συτζάε τσε του Μουρίε αν τσε ίγκιαει ατςέ κειρασμό .
Σε έμαι ορούντα τσε σε έμαι λιμασκούμενα , αλλά ο φόβο τσε το χκιουποκάπρδι μπάτσε τσε να μου κιάσει ο φύλακα ( ο πφογκικό ) ή ο νιουκοτσιούρη ίγκιαει κχοντούκχουντά νάμου μακρύα .
Φόβο από το φύλακα , φόβο από το νιουκοτσιούρι , φόβο μπάτσε τσε να μού οράει γκανένα τσε νη μαρτυρεί το διάσκαλε , φόβο να μπάτσε νη μάθωει οι γονείε νάμου .
Ο 'μαι κοτούντε ούτε να ση ζηγούμε .
Από μακρύα μονάχα .
Λαχταριστέ παράδεισε , ο τσήπο με τα δεντρικά ση τσε τουρ απαγορευτοί σου καρποί .
ΚΑΛΕ ΞΗΜΕΛΡΟΥΜΑ ΜΕ ΥΓΕΙΑ .
ΕΜΕ ΝΙΟΥΝΤΕ ΤΔΑΚΩΝΙΚΑ ,
Το σέρι, το αώνημα , το λιχίνισμα , το κουβάλημα , όα για αποθήκευση .
Τα άχουρα τουρ εμποτσοί , ο σανέ τα πατάρια , τσε ο φαέ του κασέλε .
Το μάζουμα τουρ ελήε για να μπαεί το βογητέ το Άι , έκει τσινούντα με τα χαμόγια το χεινόπωρε .
Ως το Φλεβάρη είγκιαει ασχοληκχουμένοι με τουρ ελήε τσε το Άι τα χρονία .
Τα άϊδα σταμνία έκει πρέπουντα να γιομήσουει με φρέσκο Άι τσε α μούργα απο το παληέ , άκει να ναθεί σαπούνι ..
Όποιερ έκει έχου άμπελε, έκει μπάνου τσε το κρασί τα χρονία .
Οι πλέτεροι όμως είγκιαει αγοράντε το κρασί……
Εκοκιάε τσε α Πέφτα , να προσέχετε το κρέφτα.
ΕΜΕΝΙΟΥΝΤΕ ΤΣΑΚΩΝΙΚΑ ….
ΚΟΙΝΟΠΟΙΗΣΤΕ
Εξάλλου νιε έτθε ξέρουντε , έτρου δεν ένει ;
ΠΕΦΤΑ  ΤΟΥ ΦΛΕΒΑΡΗ  .
Να μην αλικογκίχετε , Έατθε με το δρόνη ..
ΤΣΑΚΩΝΙΚΑ να μάθουμε , ένει τσερέ ακόνη .
Θίλοι α Τσακωνική , ένει αρχαία Δωρική
Ενεί όλοι σ' έμε νιούντε , σα βατσιούλι σε έμε αούντε
Ενεί οι Τεριωτοπούλε , έμε ωραίοι Τσακωνοπούλε
Τα Τσακώνικα ΕΜΕ ΝΙΟΥΝΤΕ ΤΣΕ τσε σ' έμε τραγουδούντε .
ΠΕΦΤΑ  του Αγούστου .
Οι Πρίνου είνει έχουντε αναχλοί σίντε
Γιάκεινη οι χαμοπουρναρίε πρόπερσι με ταν ανομπρία τσεράτθαει
Οι κουμαρίε τσαι οι φιλίτςιου ο παθήκαει τσίπτα
Τσαι οι ατσιμντάνου
Κχοντούτθαει
Οι Αρείουνε τσαι οι τσίνου τσε έτεοι
Νια χαρά
Οι φτερενίσου , οι κχράτςαι οι μελέγοι
Μουνταλίε , ρείτσια , ουλιάε , μουρτζίε
Αλιοχράε , αφάνε τσαι αφροκουμάρου
Βαθεία είνει
Σιντουτοί ,τα γρούσα νάμου οι σίντε
Νιε 'Με κιμούντε του
Γιορτά νι' εμε ποίντε
Όμορφο συνταχινά τσαι κα Πέφτα
ΠΕΦΤΑ  του Μάτζη το  ..
ΠΕΦΤΑ τσε  του Μάτζη το
Τσι  ενάτθε κουμπάρε ;
– Τσι να ναθεί κουμπάρε όα στραβά .
Μα το θεό ο'νει αντέχου άλιου …..
– Οι νέοι είνει φύντε , οι γεράδε ου 'νει πορούντε να νάρωει τα φάρμακα , τα νοσοκομεία ου 'νει έχουντα φάρμακα , ούτε τσε προσωπικό , ο κόσμο του πολικίλε ένει υποφερίκχου
Ήμαρτον Θεέ μη σάμερε Βρέ ησύχασε ντε ένει αού…..
Ο 'σει απαρατούμει κουμπάρε ;
Ο 'σει έχου τσίπτα άλιου να μ' αλήερε , απο το καταλάγιασε τσε ησύχασε ;
Τσι να αλήου κουμπάρε ;
Σάματσι όνει προφταίνου να ανοίτσου το Τθούμα μη ;
Πόσιου μάλλον να νιλήου ;
Με το πφι ένει ανοίντου το Τθούμα μη με έσει καπακούκχου .
ΠΑΝΤΑ ΜΟΝΙΑΣΤΟΙ ΤΣΕ ΑΓΑΠΗΤΟΙ .
Τραυματίαι : Γιάννη Ψαρολόγο , Νικόα Μαστοράτση , Στάϊθη Παραστσευά τσε Βατζέλη Φιλιππακόπουλε .
Ο τελευταίο με κοφτοί τσε του δύου πούε απο κρυοπαγήματα .
Τα κρυοπαγήματα είγκιαει ο πιο ύπουλε οχτρέ για του στρακιώτοι .
Ένει περού κάθε αμέρα απουρτέσε νάμου , τσε να μου ένει θυνήχου οτσι ταν ελευτερία οι λαοί νη ένει αποχκίχουντε με αίμα τσε θυσίλε .
Αλησμόνητοι μη είνει αραματοί οι αργακιναί τον Άγιε Κωσταγκή του Σαπουνάτση .
Κοντά τουρ ατςοί έμαει έγκουντε τσε ενεί οι μιτσοί .
Το ράϊδε , ένα τσε τσερέ , έκει υπάρχουντα .
Νιε έκει χειρισκούμενε
Ο Δηνήτρη Ζαρόκωστα ( Μικέ ) .
Έκει εκπέμπουντα , απο το σταθημό του μπι – μπι – σι απο το Λονδίνο .
Ατσα α περηφάνεια , α συγκίνηση τσε ο ενθουσιασμό απο του νίτσε του στρατού νάμου .
Πέφτα  του Γενάρη  ΤΣΑΚΩΝΟΠΑΡΕΑ ΜΟΙ .
Είνει θέντε να αλήνωει ότσι ο Θεό εφκειάτσε (εσιάε , επράε )
Μπρούτερα
Τον άντρωπο τσαι απέ ,
Τα Ζώα .
Σε ένα από τα ζώα
Εδούτσε δένανη , το άλλιου να δρανήντει , το άλλιου φτερά για να πετήνει
Ο άντρωπο όπφουρ έκει στέκου γυμνέ σε νία άκρα τσαι έκει ορού όα ένταει νιε κακοκάνε τσε με παράπονε έπέτσε τθο Θεό .
Ενίου με αφήτσερε έτρου γυμνέ , δίχως τσίπτα το ξεχουριστέ γκανένα ξεχουριστέ χάρισμα
Ο Δία άμα τσαι
Νι ενιάτσε
Απογήτθε : Σε ετίου εδούκα το καλλίτερε τσαι ατςίτερε από όα
Ντ' εδούκα τα λογιτσή
, Ούγειε
Ένει ποιό ογλήγορε από τα ογλήγορα τσαι ποιο δενατά από τα δενατά .
Τότθε ο άντρωπο εκαταβήτσε ότσι πράματις έκει έχου το καλλίτερε τσαι το ατσίτερε χάρισμα τσαι αφού ασπάστε ,επροστσυνήτσε,
Ευχαριστήτσιε το Δία
, Εφύτζε.
Ο μύθο ένει Θέου να να μου αλεί ότσι : Ο άντρωπο ένει προιτσιστέ με το ακριβούτερε τσαι ατςίτερε χάρισμα , τα λογιτσή , οριστοί ου 'νει καταβαίντε νει τσα γιάκεινη είνει φτονούντε ως τσαι τα ζώα …….
Καλε ξημέρουμα … Εμέ Νιούντε Τσακώνικα …..
Ταν άβα
Χρονία ο Νικόα του Νιτσήτα του Γκουβύση κάκοικο Τερού ο οποίε έκει
Μάρτυρα , εμπήτσε με - άλλοι νία επιτροπή .
Ταμία Νικόα Γκουβούση .
Ο παπα Τριαντάφυλε Γιώργου Γκουβούση , ο Αναστάση του Γιάννη του Πολίτα τσαί ο Θανάση του Κώστα του Τσυριάκου ,όλοι κάκοιτσοι Τερού εμπαήκαμε να ποίουμε έρανε ,ότσι έκει Θέου ο κάθε ένα , έλκει δίου .
Το κατά δένανη εδούτσε ο κόσμο τσαι τσαι άμα τσαι εσούκαμε τα τσέα του Παπάγιωργα , οποίε έκει έχου τσαι υζέ παπά ,τσαι έκει έχου δουτέ όρκο ότσι άκει να νι χκίσει
Μοναχό σι αρχινήε να ψαφήνεται.
Εμπαλήτσε ένα χάρκινε δεκάρικο τσαι τότθε εζού νι επέκα .
Εκιού έσα έχου πετέ ότσι άκει να νι χκίσερε μοναχό ντι
—Άμα έσει Θέου άρε νι αλλίου θα νι χάρε τσαι έκεινη .
Μετά νιε κχαρά το
Μουάρι
Να ποτσούμε έταει πφι έκει δίου ο κόσμο , μ' απογήτθε ότσι το μουάρι νι έκει έχου τσαφητέ να νεμαϊθεί τσαι μι νι αρνήτθε .
Ταν άβα μέρα από το τάσου Τερέ , πφι έκει τςία χιλιόμετρα μακρύα ,
Ετσινήτσε το μουάρι σοι , έκεινη πφι έκει γλυτουτέ από τα πολυμπρία , εμπήτσε όα τα πορία από μοναχό σοι , εζάτσε τα βαθεία τα θαασσέ τσαι επρίτθε … Εμπήτσε α Άγια Βαρβάρα το
Ατσέ Θάμα σοι
Τσαι ένει το τελευταίο θάμα ……..
….Καλε ξημέρουμα τα Τσακωνιά τσαι σε όλε το κόσμο
…..Βοηθήνετε τουρ ανήμποροι νι είνει καούντε οι αμέρε ……
Σάμπα σαι Τσιουρακά – του Γενάρη : Κουιτέ  από το βιβλίε «ΚΡΑΥΓΗ» Διαστευή τσαι γραφτέ τθα Τσακώνικα από τον Πάνο Μαρνέρη .
Νά τσαί μιτσή νάμου Χρήστο ..Ένι α πρώτε σι βοά .— Χρήστο κα χρονία καμπζί μι, τσαι ποτέ μην αφήερε τα γρούσσα νάμου .
Έμε περήφανοι για σετίου
Τσαι ντ'έμε Φχαριστούντε πρεσσιού….
………… Εμέ Νιούντε Τσακώνικα ……..Χρήστος Τσουκάτος
Σάμπα —Τσιουρακά – του Γενάρη :Α Τσακωνοπαρέα .
Με τουρ άλλοι γουναίτσε ερέσμαει τθο γραφείε του σκολείου, κρεμάκαμε ταν εικόνα
Τσαι έμαει ποίντε το Σταυρέ νάμου να γλιτούμε.
Ένα Γερμανέ έκι ανοίντου κάθε τόσιου το πόρε τσαι άμα έκι ορού γκανένα αψελέ καμπτζί νι έκι αρίκχου μαζί σι .Εζου εκιάκα το Γιαννάτση μι από τα φανέλα τσαι νιε κατσαήα χάμου να μπάτσε τσαι μι
Νι άρωει.
Ένα καμπτζιούλι πφι έκι κασίμενε τθο παναϊθούρι εφωνηάε το Γιαννάτση μι τσαι νιε πέτσε: «Ο αφέγκη ντι ένι παρίου»
Θα νι μετανοιάτσε εςτσέμα .
Ενεί πφι έμαει ερικχουμένει τάσου τθο Σκολείε ο 'μαει έχουντε καταβητέ το τσι έκι γινούμενε τάτσου.Ιδέα ο 'μαει έχουντε το κια ήγκιαει αποσούκχουντε τουρ ατςοίποι νάμου τσαι τα καμπτζία νάμου.Κατά τ'άβα οι Γερμανοί κατακρέβαει ,αϊδάνει τα νιουκοτσιουρία α νάμου τσαι τα μαγαζία νάμου τσαι σε ποτσούκαει τα φορτηγά σου .
Από τσι τελεύαει με το πλιάτσιχο εβαλήκαει κχάρα σε όλοι του τσέλε .
Αγάκη, χαρά τσαι υγεία
Κολέγισε τσαι κολέγοι ….
Σάμπα τσαί
Τσιουρακά  — του Αουνάρη
Αμοσκά
Αμούκριουτε
Αμπάλητε
Αναβόλιαση
Ανάκαρα
Άμπρακα
Με τα καΐα οι αμασκάλε μι είνι νυρίζουντε ιδρουκίλα
Σ'αφήτσερε αμούκριουτοι τουρ ελίε τσαι είνι κικροί .
Μπίτι άμορε μα το θεό ούτε τθα καρέγκλα ο 'νι νοού να κατσάει
Το καμπτζί ένι αμπάλητε μαθέ κια νι έτθε απολύντε μοναχό σι ταν Αμεριτσή ταν άκρα του κόσμου .
Κάτσι εφαήκα τσαι με χάτσε , μι ένι παρία νία αναβόλιαση
Βασκαϊθεί τσι ανάκαρα έντενη ο νέο
Ουουου νία άμπρακα α ικχάρα θα λεί τα σίδερα ….
Άμπρακα τσαί φούντακα τα μαμμού ντι ο πφούντακα
Καλε ξημέρουμα με υγεία
Σάμπα τσαι Τσιουρακά – του Δετσέμπρη : α Τσακωνοπαρέα .
Δεσποίνα σιάτη μι να έσι κα τσαι να νιλήνερε νάμου Τσακώνικα τσαι να ντι καμαρούκχουμε .
Φχαριστούντε ντι πρεσσιού
……….Εμέ Νιούντε Τσακώνικα …………Δέσποινα
Σάμπα τσαι Τσιουρακά - του Δετσέμπρη :Α Τσακωνοπαρέα .
Κουιτέ :από το βιβλίε «ΚΡΑΥΓΗ» .
…Σαν εσούκαμε οπά ο 'μαει
Πορούντε να κιστίουμε τουρ εψιού νάμου.
Οράκαμε χέρε κοφτοί ,αντροίποι ξετσοιλιαστοί .
Έταοι πφι έμαει ορούντε ου 'γκιαει ορουμένα… Από αντρώκινε εψιλέ .
Σαν εσυνεκάναμε, τα δάκρυα ού γκιαει αποχουρισκούμενα νάμου.
Α πεθερά μι α Ελένη Τσαβαλά έκι σκωρετά τσαι καλύτερα, γιατσί ο νεκροθιλήτσε το σκωρετέ άτςωπο σι μαειδέ τσα τα δύου σι καμπτζία……Οι γουναίτσε ήγκιαει ψαφούντε τάσου από το σωρέ να ερέσουει τουρ εδιτσοί σου.
Τον Άτςώπο μι νι ερέκα ογλήγορα.
Νι ήγκιαει έχουντε σκωτουτέ με τα χαριστσικά ντουφετσία .
Αφού νι εμπέα, κχαμπάκα τθα
Τσέα τα συτζενικά μι ούγειε έκι γλυτουτά από ταν ικχάρα .
Ξημερούτσε, α Τςίτα εζάκαμε εζού, α συτζενικά μι τσαι α σύνυφο μι α Βασίλω Τσαβαλά, τθο νεκροταφείε.
Εσκάβαμε με του χέρε ένα αναχλέ τάφο για να κχακχούτσουμε του τςεί ατςίποι, του διτσοί νά μου αντροίποι.
Τα άγια χώματα τα Ελληνικά πρεσσοί σε πατήκαει, αλλά ταν Ελληνικά ψιούχα,γκανένα ο νιε πατήτσε μαειδέ υποδουλούτσε.
Για του νέοι  : του Πάνου Μαρνέρη ..
Βαϊθού—βαϊθουλέ
Βιτσόκαλε
Βεδούρι νή βεδούρα
Βρίντου—βρίντα— βρίντουντα
Βασιοκολιούρα
Βεργάδι
Βετούλι
Βάλε νι σε βαϊθουλέ σκουτέλι το σωμό
Έγκεινη το κηγάϊδι ένι Βαϊθού
Έκατςούτθε το βιτσόκαλε
Μπάλε γκανία βεδούρα βατσιούλι από έκεινη το βαϊθού κηγάϊδι να κίουμε να ξεκορατσιάσουμε
Ο βάνε ένι βρίντου , α γίδα ένι βρίντα , το ριουφάλι ένι βρίτουντα
Θα κεινάκαει από τσι ένι δενάχουντα
Περάτσε τ'Άγιε Βασίλη αποκρίσιε είνι κοντογούντε τσαι ούτε τα Βασιοκολιούρα του συλλόγου ο κόβαμε
Το μουνούχι Βεργάϊδι ότσι ενι πρέπουντα για Βραστέ
Το βετούλι τθο φούρνε νη κοτσινιστέ άκιατθε
Σάμπα τσαι Τσιουρακά – του Αωνάρη
—Σιάτη τη μι ο 'σι αούα μι τσι γιορτά ένι Σάμερε;..
—Παππού Σάμερε ένι πρεσσιού ατςά , α
Ατςιτέρα γιορτά .
— Ουουου Δέσποινα μι , σίγουρα επαραογία ..
— Παππού σίγουρα επαραογίερε, χαμπάρι ο 'σι έχου παρτέ.
— Γιάκεινη ντ'ένι ρωτού σιάτη μι, να μάθου τσι έμε
Γιορτάζουντε, να χαρίου τσαι εζού μαθές ..
—Παππού μι σάμερε ένι α δικά μι γιορτά …
— Βρε σιάτη μι τα γεννητούρια ντι είνι  του Αωνάρη, α δε γιορτά για το όνουμα ντι ένι το Δετσέμπρη..
Τσι δικά ντι γιορτά
Μ'έσι αούα τσαι μ'έσι μπαμπαλίζα ;
—Παππού μι ο 'δούκα
Πανελλαδιτσοί ογή τσαι κχάμποσοι ναμέρε ;
—Ναι σιάτη , ο 'σι αούα μι
Βρε διβεγγιστά Σάμερε ένι α αμέρα πφι θα μάθερε τσι ενάτθέ ;
— Ναι παππού μι Σάμερε, Σάμερε ένι ..
— Τσαι σιάτη μι μαθήτσερε ;
— Ναι παππού μι επεράκα με άριστα ;
— Νίλει βρε σιάτη μι, νίλει καμπτζί μι, έδαρη μάλιστα, έδαρη θα τσεράου το χωριουδάτσι όλιου ..
— Χαρίτσερε παππού μι ;
— Χαρήκα
Λέει……..
Οξα να μπάτσε
Τσαί σε μποίκα τάνου μι από τα χαρά μι ..
— Χαχαχα παππού μι,
Σα να παρήτθει νία μιτσά μπόχα…..
—Αλήιθα σιάτη μι !!!
Σεργούνι ενάμα
Επιτυχίλε νάχερε σε όα τα ζωή ντι
Εφτσή
Τάσ'απ'τα καρδία μι, δίου ντ'ένι καμπτζί μι
Θιλενάδε τσαι θίλοι … Απο τα τόσα βιντεάτζα πφι ένι έχα μποιτέ με το παππού μι έγκεινη ένι το ομορφούτερε….
Ένι ευχαριστούα τα Μάτη μι τσαι τον αφέγκη μι, τον αιθή μι, το παππού μι , το σκολείε μι, του δασκάλοι μι , του θιλενάδε τσαι θίλοι μι τσαι όλε το κόσμο……
…… ….
Σάμπα τσαι Τσιουρακά – του Οχτώμπρη  : Α Τσακωνοπαρέα
Ατθέ  αλλαγμένος
Ασητέ  σουρωμένος
Αλητέ πολυλογία
Ασκοφουσού  φυσάω και ξεφυσώ ( λαχανιασμένος )
Ένι άσου  αλλάζω
Άτσι  αλάτι
Ανάκιου ανάλατο
Βασκαθήρε κχριστέ,ατθέ,κογγυλένιε τσαι αλέστα !
Για κια νιε βαλήτσερε;
Το γά ένι ασητέ;
Άλε τσαι Άλε με φαήτσε έγκεινη το αλητέ σι
Αμ περάκαει οι χρόνου ο 'σι ορού πφουρ ένι ασκοφουσού τον ανήφορε;
Έγκεινη το κόλημα τθαν πληγά νι ένι άσου δύου βολαί ταν αμέρα
Βάλε λίγο άτσι το άρτουμα χριστσιανέ μι, μπίτι ανάκιου ένι …
Καλε ξημέρουμα .Ακίσετε τα ονείρατα νιούμου .
Σάμπα τσαι Τσιουρακά – τουνΣερικχη .
Θωμαή τσαι Σιούλα  : τουνΠάνου Μαρνέρη
Θωμαή τσαι Σιούλα Φχαριστούντε νιούμου …
….….Εμέ Νιούντε Τσακώνικα ……….
Σάμπα τσαι Τσιουρακά – του Σερικχή :Α Τσακωνοπαρέα .
Θωμαή τσαι Σιούλα: Του Πάνου Μαρνέρη .
Σ:Θωμαή κα νάμου αμέρα .
Θ:Αμέρα κα Σιούλα
Σ:Όσι αούα μι τσι κουφόβραση ένι έντανη .
Θ:Ναι βρε γειτόνισα μέ τα σύνταχα Σάμερε .
Σ:Τσαι ότσι μπάτσε ο
Ο Σερικχή
Θ:Κια να μόλει ο Αουνάρη τσαι ο Άγουστε ..
Σ:θα τσεροφτάει νάμου σάτσι από τσι ένι δενάχουντα .
Θ:Ένι παρείντα τσ'τ'Αγιε Αποστόου, να ζάμε τα Παλιόχωρα να ντεί νάμου τσαι ο αέρα του Ορειόντα
Να δροσίσει νάμου …
Σ: Τσι να δροσιστούμε κάψο Θωμαή….Θυνηκχουμένα έσι ογή τσαι γκάνα δύου χρόνου πφ'εξεπαγιάμε
Θ: Δίτσιε έσ'έχα , να νάρουμε γκάνα τςόλι παρατάνου μπρου πάθουμε τα ιίδα…
Σ: Απο 'δαρη έσι τςίντα βρε Θωμαή, ανέ ζυγούει ο τσαιρέ τσαι
Απέ έμ'ορούντε .
Θ: Αμ πφου θα ποί να μόλει…..
Ορή κακότθο ο τσαιρέ ένι περού σαν το φουσού, πφ'ένι αού ο όγο……
Σ:Όποτε ένι έγκα τθα παλαιά χώρα ένα κχόμπουλε μ'ένι κασίμενε τον άρουγγα…
Θ: Γιατσί βρε γειτόνισα;
Σ:Να ένι θυνηκχουμένα τα παλιά, τότθε πφι έκι γιομάτα ζωή, ετσ'τάπα τσαιρέ ήγκιαει σερίντουντε… Τα ισιούματα γιομάτα από κόσμο…..Έδαρη ερηνεία, αγριεύε ο τόπο .
Θ: Νιατέ ένι έχα τς'εζού ότσι παλιά, ο Τερέ,το Σαπουνάτσι, το Μέανε τσαι ο κάμπο
Ήγκιαει ερημούκχουντα το καουτσαίρι….
Σ:Ναι,ναι….Όλοι ήγκιαει μπαείντε τθα Παλιόχωρα… Ζάκαει έντεοι οι χρόνου τσαι κίσου ου 'νι γύρουντε….
Παλιόχωρα, Παλιόχωρα παρατητά πατρίδα
Πανέμορφο Ορειόντα μι τα Τσακωνιά Κοιτίδα …
…..Αγάκη, καωσύνα τσαι υγεία θιλενάδε τσαι θίλοι…
Σάμπα τσαι Τσιουρακά  τσαι  του Απρίλη :
Εκάνε ο Λάζαρε : ταρ Ελένη Μάνου
Ογί τθα Τσακωνία, το Σάμπα του Λαζάρου, του παλαοί χρόνου ούγκιαει ποίντε κάτσι το ιδιαίτερε.
Κάποιοι λίγοι γρίε τσαί γεράδε ήγκιαει θυνικχουμένοι τσαί έντεοι από του διτσοί σι παραπαπούδε ότσι τθου πρώτοι δεκαετίε του εικοστού αιώνα ήγκιαει περούντε από τα χουζία τα Τσακωνιά οι Λάζαροι, Μανιάτε, πφη ήγκιαει ψάλλουντε το Λάζαρε.
Ήγκιαει κάτσι σα διακονιαρέοι, ήγκιαει κακογκιουτοί με απογδύνια με νιά μαγκούρα τθα χέρα.
Ήγκιαει αρίκχουντε παράδε, απ'έντεοι πφη ήγκιαει έχουντε τον τρόπο σου να δούνι, διαφορεκικά ήγκιαιε αρίκχουντε λίγο αούλι σε ένα δοχείε πφη ήγκιαει κουβαούντε μαζί σου νη ότσι άλλιου ο καθερένα έκι μπορού, αβουγά, καζούλια, φσίσε….
Τθον Τερέ, ένι γράφου ο Θανάση ο Κωστάκη, τα καμπζία, ίκχουντα ένα ξούλινε ομοίωμα του Λαζάρου γκιουτέ με κολλήματα, ήγκιαει γιουρίζουντα τθου τσέλε τσαί ήγκιαει ψάλλουντε: Εκάνε ο Λάζαρε, εκάναει τα Βάγια, εκάνε α Τσουρακά πφη είνι τςούντετα ψάρια.
Κιά έσα Λάζαρε;
Κιά έσα γκζιουφτέ;
Κάτου τθου νεκροί, πφουρ έσα στέκου πενατέ;
Έτθα Λάζαρε εκάνε ο θίλε ντι, Έτθα Λάζαρε εκάνε α μέρα ντι τσαί α χαρά ντι.
Το κοϊθινάτσι μι ένι θέντα αβουγά τσαί α μπούρσα μι παρά…
Εκάνε ο Λάζαρε εκάναει τα Βάγια, εκάνε α Τσουρακά πφη είνι τσούντε τα ψάρια.
Κάλε ξημέρουμα σε όλοι νάμου, έμε κασημένοι τάσου… Τσαί Εμέ Νιούντε Τσακώνικα
Σάμπα τσαι Τσιουρακά – του Μάτζη :Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Σάμπα τσαι Τσιουρακά – του Μάτζη : Α Τσακωνοπαρέα …..
Α Βικτώρια Τσοκανά— Παπαδοπούλου ενάτθε τθα Καλάβρυτα το .
Αφέγκη σι ο Θανάση Τσοκανά τσαι Μάτη σι α Μαρία Θεοφανοπούλου.
Έχα έκι νία αϊθά, ταν Ατζλικώ τσαί τσεί αϊθήνε,
Τον Νικόα, τον Πάνο, τσαι το Γιάννη .
Οι αϊθήνε σι μαζί τσαι ο αφέγκη σι φονεύταει .
Ύστερα από τα συντέλεια τσινήτσε ο αγώνα
Για ταν επιβίουση.
Δουλεύε σαν εργάτση σε αντριτσοί ιδουλείε.
Τα τελευταία εκιάτσε ιδουλεία σαν μοδίστρα σε στρακιωτσιχό εργοστάσιε ταν Αϊθήνα .
Στεφανούτθε το Γιάννη Παπαδόπουλε τσαι μποίκαει δύου καμπτζία… Τον Θανάση
Τσαι ταν Μαρία ..
Οι κακουχίλε τσαι ο καημό νι'σπολύκαει τθον τάφο το …
—Θεό μι γιατσί είνι παρείντε έντανη τα βοά;
Ανταριάσμαει όλοι τθα Καλάβρυτα.
Να μπάτσε είνι παρείντε να ερέσωει του τςεί όμηροι πφι σκωτούκαει τσαι αναιμούκαει τθο κηγάϊδι οι αντάρτοι ;
Μπάτσε ζάνει τθο βράχο πφι ήγκιαει έχουντε αναιμουτέ  Γερμανοί;
………Να έχουμε ταν υγεία νάμου θιλενάδε τσαι θίλοι ……
Σάμπα τσαι Τσιουρακά –του Σετθέμπρη :Α Τσακωνοπαρέα.
Θωμαή τσαι Σιούλα  : του Πάνου Μαρνέρη ..
— Ο 'νι μπορούα να
Νι κατακίου
Θωμαή, τασ' το πόρε μι τσαι να μη νιουρίζου, να τςάχου τθα κατςοποήματα, ταν άβα άκρα να μ'αλήωει το φετζάνι;
— Ο καλιάε νάνι φέρει α κουβέντα ,βρε γειτόνισσα Ουου
Δίκασε μι .
—Τσι να δικάσου , ντε δικά τσιόα ..
— Ο θα μ'αλήερε τα ποινή;
— Άμ θα ντι νι αλήου , πφου δα έτρου θα ντ' αφήου..
— Για λέγε για λέγε .
— Ορή πάσα μέρα θα παρήσιου τα τσέα μι, εζού θα φταίνου το καφέ τσαι εκιού θ'αλήνερε το Φετζάνι.
— Βρε γειτόνισσα να παρείμα , ο νι αούα να μη παρείμα αλλά κάθε  ναμέρε είνι αούντε το Φετζάνι..
— Άλλιου τσ' έγκεινη πάλι , γιατσί ;
— Κια να ξέρου γιατσί , έτρου με πέτσε α μακαρίτσι … Μονε κίε νι το καφούτσο όρπα χάμου να ράμε ..
Θε μι συχώρε μι ..
— Γιατσι να ντι συχωρέει γκάνα κακό θα ποίερε;
— Ένι αμαρκία είνι αούντε, Κια να ξέρου τσαι εζου.
— Ορή κακότθο, άλλοι είνι κρέφουντε,ψευκίχουντε ,είνι τςούντε ένα πόνε τα Σαρακοστά, τσαι το να μ'αλήερε το Φετζάνι ένι αμαρκία ;
Μπάτσε ο 'σι θέα να μι νι αλήερε τσαι έσι ερέχα προφάσαι..
— Όχι δα τσι κουβέντε είνι έντεοι Σιούλα …
— Κια να νιουρίζου , ογή τόσε τσαιρέ τσαι ό 'μα νιουρίζα τσίπτα , μονέ καμούσου όρπα χάμου τσαι λέγε.
— Κίε νι ντε, πφου ν'νι αλήου ;
Το καφε να κίερε, κχιαούα μην αφήερε
Το φετζάνι να ντ αλήου,εμπλέα α έρμο τσι να ποίου….
Καλέ ξημέρουμα θιλενάδε τσαι Θίλοι με υγεία τσαι αγάκη…
Σάμπα τσαι Τσιουρακά – του Φλεβάρη : Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη .
Τσένη κα χρονία τσαι ταν αφεγκία ντι τσαι ντ'έμε Φχαριστούντε..
Τθου Ρογοί ενάτθε μάχη.
Απέ
Ενέγκαει τσεί λαβουτοί τθα Καλάβρυτα.
Άγκαει τσεί σιατέρε, τα Ζησιμοπούλου, τα Μηλιά τσαι ενίου να σι ξοικάζουμε τσαι να σι
Περιποικχούμαει.
Αργούτερα εκάναει οι αντάρτοι σε μπαλήκαει τα τσέρβα, τα παντελόνια σου,τα χιτώνια σου,τσαι
Σ'άγκαει όα .
Σε κχάμποσε ούρα εκάνε τσαι ο αντάρτα Αντρία Παυλόπουλε με τα παρέα σι
Από τα Σουδενά,
Σ' άγκαει τσαι σ'αποσούκαει τθο κηγάϊδι του Ξυδια τσαι σ'ανεμούκαει τάσου .
Κάτου οπά τθο ξενοδοχείε «Παράδεισε» έχουντε ήγκιαει τσαι κχάμποσοι αφρά λαβουτοί .
Οι αντάρτοι ήγκιαει χασκάρουντε τσαι ποίντε πρεσσά αντάρα .
Αλλά ού 'γκιαει έχουντε ταν έννοια να σι σκωτούνει.
Ήγκιαει αούντε τσιόατες
Ότσι: ότσι να ναϊθεί, ό' νι δενατέ να σι σκωτούνει .
Του λαβουτοί ου 'νι σκωτούντε σι .Ποίε σ'ανεμούτσε το κηγάϊδι ο 'νι ξέρα.
Παυλόπουλε σίγουρα έκι.
Ντουφετσίαει τον πάσα ένα απο τριάντα βολέ τσαι απέ σ'αναιμούκαει το κηγάϊδι .
Τα κατουρρθούματα του πολέμου .
Ποτέ μη σι ματαζήουμε
Σάμπα τσαί Τσιουρακα
– Του Σετθέμπρη :ΑΤσακωνοπαρέα .
Θικενάδε μπάνιο  : του Πάνου Μαρνέρη
Μπ: θιλενάδε ορή το καουτσαίρι περάτσε τσιόατες.
Δες: Ούτε πφι νιε 'καταβήκαμε, περάτσε τόσιου ογλήγορα…
Πολ: Βρε θιλενάδε σε νία με νιάμισε εβδημά κίσου το σκολείε..
Μπ : Να ανοίτσωει τσαι έταει να μπάμε σε νία σειρά
Δες: Ναι βρε θιλενάδε καλέ τσαι το καουτσαίρι αλλά να πεθυμήκα τσαι το σκολείε ..
Πολ: Ναι του συμμαθήτριε νάμου τσαι του συμμαθητέ ακόνη τσαι του καθηγήτριε τσαι καθηγηταί…
Μπ : Έγκεινη μπορεί να ένι τσαι το τελευταίο μπανιάρισμα να νι φχαριστηθούμε
Λοιπόν .
Δες: Γιατσι βρε θιλενάδα ο περαήαμε κα τθο Λυγερία ;
Πολ: ουουου σε όλοι του μερίλε νία χαρά περαήαμε
Μπ: Το μόνιου πφι ο προφτάκαμε να ζάμε τσαι τα άβα χειόθασσα, αλλά του χρόνου πρώτα ο Θεό θα ζάμε σε όα…
Δες: Κια έτθε αούντε να ζάμε ταχία κολλέγισσε;
Πολ:Εζού ένι αούα να κατσάμε ογή το Τερέ κοντά του τσέλε νάμου.
Μπ: Ο σι έχα τσαι άδικο, ορή ο πλέτερε κόσμο ένι φυτθέ θα έχουμε όα τα θάασσα δικά νάμου .
Δες: Κια να ανταμούμε σιατέρε ;
Πολ: Εζου ένι αούα να ποίουμε σε δύου μερίλε ..
Τα σύνταχα τθο Βόρεινε μέρη τσαι απέ γιουρήσει ο ήλιε το Νόκιε.
Μπ: Το Νόκιε μέρη, όρεγη τον Άγιε Σωκήρα, έκι α Μπασιά του παλαιού λιμανιού , τσαι το λιμάνι έκι σούντα ως τθο καραβοστάσι
Κοντά τα τσεντρικα πορία …
Δες: Ο αρχαίο Τερέ έκι χκιστέ τθα πλάγια τουστάσιου τθον Άγιε Σωκήρα .
Πολ: Ναι δά γιάκεινη τσαι το κάστρη ένι χκιστέ όρπα πφι ένι, να προστατέμπτζει τον αρχαίο Τερέ με το λιμάνι σι .
Μπ: Ο Τερέ ένι έχου το αρχαιούτερε όνουμα τθα περιοχή τα Τσακωνιά πφί εκχοντούτθε ως τσαι Σάμερε ………
Το καουτσαίρι επεράτσε, του πορείε σι εζάτσε……
………..Τον
Κορωναϊό νι αφήτσε κίσου σι νιε παρατήτσε….
……..ΚΑΛΕ ΞΗΜΕΡΟΥΜΑ ….Εμέ Νιούντε Τσακώνικα………….
Σάμπα τσαι Τσιουρακά – του Μάτζη  .Κουιτέ  από το Βιβλίε «ΚΡΑΥΓΗ».
Διαστσευή τσαι Γραφτέ τθα Τσακώνικα από τον Πάνο Μαρνέρη .
Δήτε βάση!!!
Νιάτε τα όμορφα Τσακώνικα από ταν Αναστασία
Ένι μόλις  χρονού .
Μπράβο καμπτζί μι να νιουρίζερε ότσι: Α Τσακωνοπαρέα , οι γονείε ντι , οι μαμούδε τσαι παππούδε σε όα τα Τσακωνιά , τσαι όλοι όσοι ντι είνι νίντε : ΕΜΕ όλοι πρεσιού περήφανοι για σετίου τσαι ντ'έμε Φχαριστούντε .
……………..Εμέ Νιούντε Τσακώνικα …………Αναστασία…
Σάμπα τσαι Τσιουρακά – τουΜάτζη : Α Τσακωνοπαρέα .
Κουϊτέ  : από το βιβλίε «ΚΡΑΥΓΗ»
Του τςεί α ούρα, τα σύνταχα τα Δέφτερα, αρχινήαει να μαζούκχουει τα πράματα σου.
Συγκιούκαει τα Καλάβρυτα από παντού .Οι Καλαβρυτινοί ήγκιαει σαν του πφοκιτσοί τθα φάκα .
Ξεκρεμάτσε ταν εικόνα τα Δεσποίνη «Ανέ νι άρουμε μαζί νάμου μπάτσε τσαι νι κρέψουει» επέτσε .
—«Θα νι γκριούψου εζού κάτου από το Σακκάτσι μι»,επέτσε ο υζέμι ο Μίμη ..
Έτρου τσαί ενάτθε .
Εμποίκαμε το σταυρέ νάμου, νι ασπάσμαει ,κατσάκαμε γιούρε από το τραπέζι, άγκαμε νία γουλία άντε τσαι γκίκαμε από νία μπούκχα κρασί: έκι α τσοινωνία νάμου.
Το ξημέρουμα εντούκαει οι κχαμπάνε του Αγίου δαιμονιστά.
«Άντε για νία ναμέρα τσαι όλοι τθο σκολείε «εϊδατάνει…
Σούκαμε το σκολείε .
Απουρτέσε ο κακούργο..
Φωνηάε τον άτςωπο μι ούγειε νι έκι νιουρίζου .
Ότσι προφτάτσε να θιλεί ενίου τσαι τα καμπτζία σι … «Κα αντάμουση» επέτσε νάμου.
Ενεί νι εθιλήκαμε κίσου
Σε κχάμποσοι ούρε… Σκωρετέ..
Τα Γουναικοκάμπτζιουα στοιβαχτά τάσου τα χουρίσματα του σκολείου Τα καμπτζία από δεκατςεί τσαι κάτου με του γουναίτσε, από δεκατςεί τσαι τάνου με τουρ ατςοίποι.
Ήγκιαει αρίκχουντε ως τσαι γεράδε ογδόντα χρονού .
Α ούρα α κα….
Να έχουμε υγεία ..
Μιλάμε Τσακώνικα ……….
Σάμπα τσαι Τσιουρακά – του Μάτζη  : Α Τσακωνοπαρέα
Ορεινέ Κορακοβούνι : Του Πάνου Μαρνέρη
Το χωριουδάτσι «Ορεινέ Κορακοβούνι» εχκίστε από τσι καταστρέφτε το παλαιό Κορακοβούνι το  από του Τούρτσοι.
Το παλιέ Κορακοβούνι έκι συνοικισμό χκιστέ σχεδόν ανάμεσα Παλιόχωρα τσαι Πραστέ .
Καταστρέφτε τότθε τσαι
: Ο Πραστέ, Γαστένιτσα , Άγιε Γιάννη τσαι α Μελιγού .
Εχκίστε λοιπόν τθα τοποθεσία πφι ένι σάμερε τσαι επι Τουρκοιρατίας έκι ανήκουντα τθο βιλαέτι του Άγιου Πέτρου .
Σύμφωνα με Ενεκικά επιγραφή το χωριουδάτσι έκι έχουντα δύου Αγίουνε τσαι δύου παπάδε .
Το ε τσαι ε αιώνα , ίγκιαει ποίντε εμπόριε με του Σπέτσε, Ύδρα, Κωστσντινούπολη τσαι Οδησσό.
Το – εδράε ο Κρέφτα
Γιώργο Λεβέγκη ούγειε έκι παππού του Φιλικού τσαι Πρωτοπαλλήκαρε του Κωσταγκή Κολοκοτρώνη .
Άμα τσαι ιδρύτθε α Φιλικά εταιρία
Ο Γιώργο Λεβέγκη,εγκονέ του Κρέφτα ( – ), νι εμυήτθε τσαι μαζί σι οι πλέτεροι Κορακοβουνίτοι .
Αβήκαει πρεσοί μέρη τθαν επανάσταση του  τσαι διακρίτθαει τθου μάχε : Δολιανά, Βέρβενα,τσαι Τρίπολη.
Βορειοανατολικά από το Ορεινέ Κορακοβούνι γιούρε το ενάμισιου χιλιόμετρε
Ένι το Μεσαιωνικό
Κάστρη τα Αρτίτσαινα .
Το Παράδοξε
Ένι ότσι: Το Κορακοβούνι
Ένι ερικχούμενε το τσέντρη τα Τσακωνιά, δίπα σχεδόν από τα Παλιόχωρα, αλλά ο 'νι Τσακωνοχώρι……
Μιτσή πφι έμα,έμα
Ζατέ πρεσσοί βολαί .
Έκι κοντά τθο Τσουσία τα Παλιόχωρα τσαι έμαει αλέσουντε το φαέ τθού υβατόμυλοι ( νερόμυλοι) σι …
Καλε ξημέρουμα Θιλενάδε τσαι Θίλοι,υγεία τσαι ονείρατα γλυκά..
Σάμπα τσαι Τσιουρακά – του Νοέμπρη  :Α Άγιε Σοϊθία του Σωκήρη Λυσίκατου .
Σάμπα τσαι Τσιουρακά – του Νοέμπρη : Α Τσακωνοπαρέα .
Α Αγία Σοϊθία  του καθηγητή Σωκήρη Λυσίκατου.
Το τρίτε τσαι τελευταίο κομμάκι..
Ο 'νι πρέπουντα όμως να βεβηλουθούνει μαειδέ τα ιερά μαειδέ τα όσια ..
«Απολύετε όγο τθα Φρατζιά να μόλωει τςία παπόρια
Το ένα να νάρει το Σταυρέ τσαι τ'άλλιου το 'Βατζέλιε
Το τςίτε τσαι το πιο καλέ ταν Άγιε τράπεζα νάμου
Οι Κούνοι μη νι άρωει τσαι νι νι μαγαρίσωει»
Τθο νιάμα του Αρχάγγελου ταράτθε α Δέσποινα δακρύαει οι εικόνε
Τσαι οναρχάτζελλε ένι παρηγορού τα τσυρά Δέσποινα .
«Σώπασε τσυρά Δέσποινα τσαι μη πρεσιουδακρύζερε
Κίσου με χρόνοι με τσαιροί κίσου δικά νάμου θα 'νι»
Πρεσσά τα τραγούϊδα πφι είνι νιούντε για το χκίσιμο του Αγίου.
«Τα νιούτθα τα μπιρμπίλια ντι 'κάναει ταν αυλή μι …
……Πφι εζέβαει το Κωσταγκή μαζί με το βουβάλι
Να κουβαλήωει τα μάρμαρα από το Ριζοβούνι
Να χκίσωει ταν Αγίε Σοϊθία το μέγα μοναστσήρι
Με τετρακόσια σήμαντρα με 'ξήντα δύου κχαμπάνε
Να ντήνωει τθο Μοριά να νίνοντε τθα Πόλη .
Ο 'με πορούντε να ξέρουμε τσι θα ναϊΘεί με ταν Αγιά Σοϊθία τσαι άν γκρενιστούνει τα σκέϊδα του Ερντογάν .
Όμως το σεκλέκι έγκεινη ποίντα νάμου ένι να μόλουμε τα συγκά νάμου τσαι να τθάμε από το λήθαργο ταρ αμνησία πφι νάμου ένι έχου κιατθέ με τα σήριαλ «Σουλειμάν» να μη λησμονήνουμε ταν ιστορία νάμου για να μην βάτσουμε τσαι άλλοι ζατοί πατρίδε.
Κακοιε έκι έχου πετέ :»Λαοί πφι είνι λησμονούντε ταν ιστορία σου είνι υποχρεουτοί να νι ξαναγράψωει» .Τσαι κατά τον Ευρυπίδη:
«Ευτυχιστέ ένι έντενη πφι ένι θυμούμενε κα ταν ιστορία : όλβιος εστί της ιστορίας έσχεν μάθησιν»
Ευχαριστούντε πρεσσιού τον τσύριε Λυσίκατε για έγκεινη το όμορφο ιστορικό κομμάκι..
Ο Θεό να νι έχει κα για να γράψει νάμου τσαι άβα πρεσσά
Σάμπα τσαι Τσιουρακά – του Γενάρη  : Α Τσακωνοπαρέα.
Για του νέοι: του Πάνου Μαρνέρη
Βουκχιάχου
Βουτθία
Βουρλία
Βούταμο
Βούκιουρε
Βραχάνι
Βρωμόχοντε
Μποίτσερε γκανιά βουτθία ;Ο'νι βουκχιάχου τθα θάασσα
Κάτσι ψιά έμα έχου αφητέ τθο αγροκικό τσαι κάκοιε σε βουκχιάε
Ο Βάλτε παλιά τθο Ζαρίτσι έκι γιομάτε βουρλία.
Το σεμάρι ένι θέντα γιόμιση , απόσου νι να ντι βάλουει κχάμποσε βούταμο.
Έγκεινη το άρτουμα ένι σα χωρίγι, ο 'νι έχουντα μπίτι βούκιουρε τάσου
Φορέκα το καλέ μι βραχάνι να ζάου τθον Άγιε.
Εγκεινη το βρωμόχοντε ούτε οι προβάτε ου 'νι τςούντε νι
Α συνταχινά να ερέσει νάμου με μπόλικο υγεία…
Σάμπα τσαι Τσιουρακά –του Γενάρη  : Ερήνη τσαι Ατζελικώ: του Πάνου Μαρνέρη
Σάμπα τσαι Τσιουρακά – του Γενάρη : Α Τσακωνοπαρέα
Ερήνη—Ατζελικώ
—Ατζελικώ
Εεεε
Ατζελικώ ..
— Έα βρε Ερήνη πλέα σάματσι ντε κιάκαει από το λαιμό πλέα τσ'επαθήτσερε ..
— Κιά έσι βρε Χριστσιανά, εκλείκαει τα λαιμιακά μι από του φωνέ.
— Βρε Ερήνη εκιού όσι φωνηάντα εκιού έσι κουίζα ήμαρτον πλέα .
— Τσι να ποίου α άραχλε..
Νία έσι πφι ό'σι νία … Καλά όσι αούα μι κουφουφούτθερε ;
— Κάτσει τα γρούσσα ντι,
Ένα καλε όγο όσι χρωστούα ν'αλήερε.
— Σο καημένα ντ'εχάκαμε τα μόστρα ..
— Έζού βρέ ;
Όλοι είνι έχουντε να νι αλήνωει ..
— Ναι όλοι..Βέβια, όλοι είνι νιουρίζουντε τσι γρουσσοκοπάνα έσι.
Α—Ορή, Ορή βρε καμπτζία πφι ένι θέα να μπαεί
Τσ'απανούσε έδαρη.
—Εμ βέβια, έμε ανοίντουντε το κοφτέ νάμου, ο'με συνοούντε τσι έμε αούντε τσαι απέ να μου είνι φταίντε οι άλλοι .
— Ακομπέτι άκρα όνι μπάνα με σ'ετίου,
Μονέ άλε μι τσι έσα θέα να τελέγκουμε.
— Τσι να ντ'αλήου βρέ, πφι να ντ'αλεί ο παπά ταν αβουτάνα…
— Εκιού εζάτσερε του πορείε ντι ..Ο 'σι αούα μι!
Εκιού ό 'σα κουίζα μπρούτερα έσα χάνα κόσμο Ατζελικώ τσ'Ατζελικώ ;
—Μ'εζουρλίερε, εχάκα τουρ εμαλοί μι μ'ετίου πφι εμπλέα σάματσι έσι πάφα …
— Ημαρτον Θέ μι , Έωνη βάλε τα χέρα ντι, ποίε ένα ψυχικό….
— Βρε ογή ο 'σι πορούα να 'συνοηθείρε με σ'ενίου θα συνοηθείρε με τάν Έωνη τσαι το Θεό;
— Ορίστε μας!
Αλήετε νι τς'άλλιου…..
Με το καλε να ξημερουθούμε να δει ο Θεός να έχουμε υγεία
Σάμπα τσαι Τσιουρακά – του Αωνάρη .
Κουιτέ  από το βιβλίε «ΚΡΑΥΓΗ» .Διαστσευή τσαι γραφτέ τθα Τσακώνικα από τον Πάνο Μαρνέρη .
………….Εμέ Νιούντε Τσακώνικα ……..Όλγα .
Σάμπα τσαι Τσιουρακά – του Αουνάρη : Α Τσακωνοπαρέα .
Όρπα χουρίαει νάμου .
Γουναίτσε, καμπτζιούλια τσαι αρρώστοι από τα σοβά μερία τσαι ατσοίποι με καμπτζία τάνου από δεκατσεί χρονού ταν, ίσιε μερία .
Ένι θυνικχουμένα ένα Γερμανέ κατσατέ ταν τάνου μερία τα σκά, σ'ένα γραφείε,ούγειε να μου έκι χουρίζου .
Εζού με το καμπτζιούλι μι εζάκαμε τα σοβά
Μερία .
Να μου εβαλήκαει σ'ένα χούρισμα πφι έκι ορούντα το Σταθιμό .
Όγο του ότσι έκι πρεσσέ κόσμο τάσου τθο χούρισμα , κατθήκα το καμπτζί μι τάνου σε ένα ντουλάπι .
Τουρ ατςοίποι σε μπαλήκαει από τον κίσου πόρε τσαι σ' αμπαήαει τθο σηνί του Καπή… Ενεί εκλείκαει νάμου τάσου τσαι όσα ούρα έμαει κλειστοί, ούτε πφι έμαει νιουρίζουντε το τσι έκι γινούμενε.
Τάτσου ήγκιαει δέσουντα όα .
Βαλήκαει κχάρα τσαι τθο κατούγι του σκολείου.
Κατςούκαμε του πόρου τσαι μπαήκαμε .
Κχάμποσοι ασπηδήκαει από τα παναϊθούρια, όπφουρ α Αγλαΐα του Κόντη .
Εζού με το καμπτζιούλι μι αραμάκαμε με του τελευταίοι .
Ότσι μπαήκαμε τάτσου , ενεί οι ατςιτέροι επέκαμε να δούμε κατά κάτου να γλυτούμε …
Υγεία τσαι αγάκη θιλενάδε τσαι θίλοι …..
Σάμπα τσαι Τσιουρακά – του Σετθέμπρη :Καλάβρυτα  :από το Βιβλίε κραυγή .
Σάμπα τσαι Τσιουρακά – του Σετθέμπρη : Α Τσακωνοπαρέα .
Καλάβρυτα  Από το βιβλίε Κραυγή .
Νία γουναίκα με το όνουμα Κωσταγκινία Σαρανταυγά ενάτθε το  τθα Καλάβρυτα .
Παντρεύτε το Γιάννη Σαρανταυγά τσαι εμποίκαει Τςία καμπτζία .
Το ένα πενάτσε από φυματίωση τθο στρατέ τσαι τα άβα δύου όπφου τσαι τον άτσωπο σι σε φονεύαει οι Γερμανοί.
Έντανη ένι α μαρτυρία σι μπρού πεθάνει :
Τα Πέφτα μπάκαει οι Γερμανοί τθα Καλάβρυτα τσαι κχαράνει νάμου
Κουμπάνια.
Εμαζούκαμε τσαι σε δούκαμε .
Τα Δέφτερα εντούτσε α κχαμπάνα τσαι να μου καλέκαει να νάρουμε ένα μπέτσιμο τσαι κάτσι για φαΐ τσαι να μαζουτθούμε το σκολείε τσαι σαν εζάκαμε να μου κλειδούκαει όλοι τάσου .
Απέ βαλήκαει κχάρα σε όα τα Καλάβρυτα.
Κατσούκαμε του πόρου τσαι τα παναϊθούρια τσαι μπαήκαμε τάτσου.
Κχάρε παντού .
Περάκαμε από του γραμμέ του τρένου τσαι οράκαμε του Γερμανοί ούγειοι εμποίκαει τα φονικά .Ο 'μαει νιουρίζουντε κατά κιά να δούμε.
Εζάκαμε κατά το λαγκάδι.
Οπά το αίμα έκι ποταμό .
Ερέκα το Νικολαΐδη .
Κουμπάρα ζούντε έτθε;
Με ρωτήτσε.
—Ναι απογήμα.
Α Ελένη τσαι το καμπτζί ζούντε είνι;
Με ρωτήτσε κίσου.
—Ναι νι απογήμα, σ'οράκα.
Εσούκα τάνου.
Ερέκα τον άτσωπο μι πφετέ τσαι τασ'τα αίματα, πενατέ.
Εζού αραμάκα έρμο.
Τον άτςωπο μι νι εκχακχούαει όρπα.
Τα καμπτζία μι σ'αποσούκαι κάτου.
Υστερα από κχάμποσοι ναμέρε εζάκα κάτου.
Ο 'ρέκα τσίπτα .
Μαειδέ καμπτζία, μαειδέ πράματα , τσίπτα πάρα μόνιου του κούνοι πφι ήγκιαει ρουλισκουμένει .
Απαραμάκα νία έρμο, πονετά τσαι
Αραχλιαστά μάτη .
Ποτέ κίσου πλέα .
Σάμπα τσαι Τσιουρακά –του Μάτζη  : Κουιτέαπο το Βιβλίε «ΚΡΑΥΓΗ».
Πολυξένη έφχαριστούντε ντι πρεσιού τσαι ντ'έμε καμαρούκχουντε: Εζού, α Τσακωνοπαρέα όλοι όσοι ντι είνι νίντε τσαι σίγουρα οι Γονείε ντι .
……………….Εμέ Νιούντε Τσακώνικα ………….Πολυξένη
Σάμπα τσαι Τσιουρακά – του Μάτζη : Α Τσακωνοπαρέα .
Κουϊτέ : από το βιβλίε «ΚΡΑΥΓΗ»
Με τα φωνά σούτσε τσαι ο υζέ μι .
Τσιτάε τσαι έτενη τάνου σι .
Αφέγκη μι γιατσί ;
Γιατσί αφέγκη μι ντε σκωτούκαει ;
Τσι σ'εμποίτσερε;
Εκιού ούτε λιγκόνι ο 'σα κειράζου…Γιατσιιί;
Το βάμα τσαι οι κουιτοί του υζού μι με 'νέγκαει τα συγκά μι.
Εψάκα του χέρε μι πφι ήγκιαει γιομάτοι αίματα τάνου το Βραχάνι μι, εψάκα τσαι τουρ εψιού μι .
Εκιάκα τσαι ατθαήα το καμπτζί μι .
—Καμπτζί μι γιατσι εκάνερε ογή,νι επέκα .
Μα έτενη ο 'κι νίου μι .
Έκι βου, έκι φωνηάντου, έκι βουρλίζου..
Τον αφέγκη μι !
Τον αφέγκη μι γιατσί νιε σκωτούκαει !!!.
«Έτζε καμπτζί μι τα τσέα νάμου να νι οράρε πφι ένι αμπρουτά…
Εγκία τσαι εζού τα βάμματα .
Το έρμο το καμπτζί ο 'κι ξεκχολίχουντα .
Νιε κιάκα από τα χέρα
Τσαι νιε κχαμπαήα ως το νεκροταφείε .
—Έτζε,έτζε καμπτζιούλι μι, νι επέκα .
Έχε ταν εφτσή μι, έτζε τουρ αϊθέ ντι.
Από τα πρεσσά άτζε τα πορία για τα τσέα,
Κχράντου από τα βάμματα τσαι μ'έκι στσίζου τα καρδία ….
Για φαγγιστήτε ένα καμπτζί – χρονού να οράει τον αφέγκη σι σκωτουτέ με τα τσιουφά σαλάτα τσαι τουρ εμαλοί σι τάτσου!!!
………..Να έμε κα τσαι να μη ματαζήουμε έτσιτάπα δράματα ..
…………ΝΜιλάμε Τσακώνικα ………..
Σάμπα τσαι Τσιουρακά – του Μάτζη : Κουιτέ από το βιβλίε «ΚΡΑΥΓΗ».
Από τα πρεσσά άτσε τα πορία για τα τσέα,
Σάμπα τσαι Τσιουρακά – του Σερικχή : Νιτσηταρά  του Σωκήρη Λυσσίκατου .
Διαστσευή τσαι γραφτέ τα Τσακώνικα από τον Πάνο Μαρνέρη
Σάμπα τσαι Τσιουρακά – του Σερικχή :
Νιτσηταρα του Σωκήρη Λυσσίκατου..
Γειά σου βρέ Νιτσηταρά ,πφι έσι έχου του πούε ντι φτερά….
Όγο του  χρόνου από ταν επανάσταση του  έμε αναοστέγκουντε το θυνηκχικό νάμου έτρου για να θυνηκχούμαει του δόξε νάμου αλλά τσαι τα λάθη νάμου τσαι έτρου να μη σι ποίνουμε κίσου.
Ο Ισοκράτη έκι έχου πετέ: Άμα τσαι νιουρίζερε τσαι μελετήνερε τα παλιά, έσι μπάνου καλλυτέροι αποφάσε για έταει πφι θα μόλοει ..
Νία από τουρ ατσιτέροι μορφέ ταρ επανάσταση έκι τσαι ο Νιτσηταρά Σταματελόπουλε, νή Τουρκοφάγο ( –) από το Χωριουδάτσι Τουρκολέκα τα Μεγαλόπολη, ανηψιέ του Θόδωρου Κολοκοτρώνη ..
Ο αφέγκη σι τσαι πρεσσοί
Από το Σόι σι θυσιάσταει τθα Ορλωφικά ().
Ο αϊθή σι Γιάννη επεραήε μαρτυρικό Θάνατε τθουρ  σι χρόνου, καμπτζιούλι ακόνη, διότσι ο δέτθε ν'άτσει κίστι
Τσαι α θρησκεία νάμου νι ένι κιμούα σαν Άγιε τουρ  του Οχτώβρη .
Ο Νιτσηταρά δοξάστε τθα μάχη τθο Βαλτέτσι, τθα Βέρβενα, τθα Δολιανά τσαι πλέκιεριου τθα Δερβενάντζα τουρ  του Αωνάρη το  … Σε όλοι του γιορτέ έμε θυνηκχουμένει τουρ ήρωε νάμου, έμε αούντε ατςά όγια αλλά ο 'με αούντε όα ταν Αλήιθα .
Ο 'με αμογούντε τσαι ο 'με νιούντε για τα δολερά διχόνοια, τσαι τουρ αδιτσήλε πφι ενάτθαει σε αρτσετοί ήρωε νάμου .
Ο Νιτσηταρά αδιτσήτθε , φυλατσήστε, τσαι σκωρέτθε διακονιάρη τσυνηγητέ από του πολικιτσοί .
Καλέ ξημέρουμα θιλενάδε τσαι θίλοι με υγεία .
Καταρατά να ένι α διχόνοια, βογητά να ένι α Ομόνοια
Ο Ομόνοια πύργοι ένι ατθαείχα
Αλλά α διχόνοια σε 'γκρενίχα…
Παράστσι τσαι Σάμπα – του Φλεβάρη  : Α Τσακωνοπαρέα .
Παππού εγγονε  : του Πάνου Μαρνέρη
— Παππού ουουου τσι χαρά τσι χαρά πφι ένι έχα ..
— Τσι ενάτθε σιάτη μι , εξεποτσούκαει τα παπόρια ντι;
—Κια ξεποτσούκαει τα παπόρια παππού
— Χαχα …Για άλε μι για άλε μι γιατσι Τούσα χαρά;
— Τσι να ντ'αλήου παππού ;
— Ορή άλλε μι να χαρίου τσαι εζού ντε…
—Ανοίαει τα σκολεία τσαι ένι ορούα του κολλέγισε μι ..
— Ναι καμπτζί μι δίτσηε έσι έχα , κλειστοί τάσου τόσε τσαιρέ μαθές ..
— Οράκα όλοι του συμμαθήτριε τσαι του συμμαθηταί αλλά τσί να νι ποίερε να, ούτε νία αγκαλία βρε παππού.
—Άλλιου τσαι έγκεινη πάλι ..
— Έντανη α πλεμονάρα θα αποξενούει τουρ αντροίποι αναμεταξύ σου .
— Αφού βρε παππού ένι πρέπουντα να κχοντούκχουμε δύου μέτςα τσαι παρατάνου απόσταση ..
— Τσι να αλήου …Μ'ένι νιούμενε χειρούτερε από του να έτθε κρακοαμπαροί
— Όχι παππού τσίπτα ο 'νι χειρούτετε από 'κοινή .
— Όγο νι ένι έχου σιάτη μι ..
—Επέκα τσ' εζού….
—Βρε σιάτη μι για του ιδασκάλοι ντι ο πέτσερε τσίπτα ο ανανέτζερε σι , σάματσι ο χαρήτσερε πφι σ'οράτσερε..
—Ναι βρε παππού, χαρήκα αλλά να ψευκίλε ν'αλήνου,εχαρήκα πλέκιεριου με του κολλέγισε τσαι του κολλέγοι μι …
— Ένα δίτσηε νι έσι έχα σιάτη μι ..
—Αμ δίτσηε ένι έχα, Κια θα νι ερέσου όσι αού μι ….
—Ααα για ξοίκα μι κα….
— Γιατσι παππού , διτσοί ντι κουβέντε …
— Αααχ βρε κοψόχρονε αχ βρε κοψόχρονε..
Ανοίαει τα σκολεία μα ούτε νία αγκαλία
Ο 'με ποίντε βρε καμπτζία , σάματσι έμε τιμωρία….
Καλε ξημέρουμα όμορφο συνταχινά, με μπόλικο υγεία …
Σάμπα τσαι Τσιουρακά – του Απρίλη .
Κουιτέ :απο το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη .
Σταματού, Τσακωνοπούλα μι, να νιουρίζερε ότσι : έσι ποία νάμου περήφανοι , ενίου πάντως
Πρεσσιού …
ΕΜΕ ΝΙΟΥΝΤΕ ΤΣΑΙΩΝΙΚΑ ……..Σταματού
Σάμπα τσαι Τσιουρακά – του Απρίλη  : Α Τσακωνοπαρέα .
Προστσυνητή περαστσικό, μην τύχη τσαι ξεχάρε
Απ'το καταράχι του Καπή τσ'τάνου να περάρε
Θα ντι νιλεί Σταυρέ, πφ'ένι τθο Καταράχι,
Ο θα ντι γκριούψει τσίπτα, όα θα ντι σ'αλεί .
Χίλιοι τρακόσιοι ετσιτάνει οπά νία μέρα κουβάνα
Αίμα από αθώοι εποκίε το καταράχι ως πέρε.
ΑΦέγκηδε τς'αϊθήνε νάμου, αδικοσκωτουτοί
Τσ'απαραμάτσε α χώρα, σκωρετά τσ'ορφανευτά
Κοτρόνι πφι έσι πατού, ένι γράφουντα ιστορία
Για έτανη τα βρωμερά τς'αμόγητε τραγωϊδία.
Ογή περάκαει Γερμανοί, όα αούντα είνι το γιούρε
Χοντάρια, λαλούϊδα τσαι καϊδία, ακόνη γκριουφοβούντα.
Το παρακάτου ποίμα νι αφήκα έτρου ακριβώς,
Γραφτέ από του χέρε τα Δεσποινα Αγιαννιτοπούλου..
Υγεία
Τσαι αγάκη σε όλοι νάμου .
…..ΕΜΕΝΙΟΥΝΤΕ ΤΣΑΚΩΝΙΚΑ ……..
Σταματού σιάτη μι, κα χρονία τσαι ταν αφεγκία ντι τσαι ντ'έμε Φχαριστούντε πρεσσιού τσαι έμε περήφανοι για όλοι νιούμου .
…………Εμέ Νιούντε Τσακώνικα ……Ματίνα Μανούσου
Του τςεί βαρία τραμακιστοί πφι ήγκιαει έχουντε τθο Ξενοδοχείε Παράδεισε, ενιάτθε ότσι αποσούκαει γιατροί να σι οράνει .
Οι προεστοί από τα Καλάβρυτα ήγκιαει περικαούντε τουρ αντάρτοι να μη κειράξουει του λαβουτοί .
Έτεοι ακομπέτι σ'άγκαει τσαι σ'αποσούκαει τθου Ξυδιά τσαι σ'αναιμούκαει τάσου σ' ένα κηγάϊδι.
Ότσι μαθήκαει ότσι είνι παρείντε οι Γερμανοί,οι Καλαβρυτινοί σέ μπαλήκαει από το κηγάϊδι τσαι σε κχακχούαει τθο νεκροταφείε.
Σαν εμπάκαει τθα χώρα οι Γερμανοί, εντούκαει ταν κχαμπάνα τσαι καλέκαει όλοι τουρ ατσοίποι να μαζουτθούνει τθαν πλατεία .
Σε μετήκαει τσαι όγο ότσι ερέσταει λίγοι σ'απολύκαει του τσέλε σου,τσαι σε πέκαει
Να μη νιλήουει ο ένα τθον άλλε.
Αργούτερα μαθήκα ότσι έγκεινη έκι ψέμα .
Τα Τσιουρακά τσαι τα Δέφτερα πφι ενάτθε το κακό, ενιάκαμε τα ζώα με τα τσουκανάτζα να περήνωει.
Κιστίκαμε ότσι σι ήγκιαει αρίκχουντε τσαι ήγκιαει φύντε.
Ανέ βοηθήνουμε ο ένα τον άλλε τσαι ανέ έχουμε ταν υγεία νάμου .
Σάμπα τσαι Τσιουρακά – του Μάτζη : Α χώρα τ'Αγιε Γιάννη του Πάνου Μαρνέρη
Σάμπα τσαι Τσιουρακά  — του Μάτζη : Α Τσακωνοπαρέα .
Α χώρα τ'Άγιε Γιάννη : από το βιβλίε του Στράτη Δαλιάνη
Έτθε ξέρουντε ότσι ο Άγιε Γιάννη, πφι ένι ερικχούμενε ανάκοντα τθα Σίκινα τα Τσακωνιά εχρημακίε για δύου τσαι έμισε μήνοι πρωτεύουσα ταρ Ελλάδα;
Ε λοιπόν ναι …
Τον Άγιε Γιάννη ανανέτζε για πρώτε βοά τθο ιστορικό τα Άλωση ο Γιώργο Φραντζή το .
Χρημακίε πρωτεύουσα τα Ελλάδα
Το καουτσαίρι του  από ταν πρώτε Αγούστου ως του δεκαπέντε του Οχτώμπρη ταρ ιίδε χρονία ..
Ταν τότθε τσυβέρνηση νι ήγκιαει ποίντε :
Θανάση Κανακάρη αντιπρόεδρε τσαι Γιάννη Ορλάδο ούγειοι ήγκιαει ανήκουντε
Τθο εκτελεστικό .
Ακόνη ο Θόδωρε Νέγρη, Φραντσέσκο Βούλγαρη , Γιάννη Κωλέτη, Αντρία Μεταξά .Α τσυβέρνηση έτανη άμα
Ο Δράμαλη αρχινίε να κχαμπαίνει τθα Πελοπόννησο από τα Κόρθο, έκι ερικχουμένα το Άργο, τσαι απέ φύτζε τσαι ζάτσε τθου Μύλοι τσαι απέ τθον Άγιε Γιάννη.
Νι
Ακολουθήκαει
Έντεκα μέλη τα βουλευκικά επιτροπή.
Ο Υψηλάντη τσαι ο Πετρόμπεη τραβήαει για Τρίπολη να ανταμούνει το Κολοκοτρώνη .
Ο Δηνήτρη Πλέσσας τθο βιβλίε σι (Γέρος του Μωριά ) ένι γράφου ότσι : α τσυβέρνηση εφύτζε από του Μύλοι τσαι εζάτσε σε χωριουδάτσι με το όνουμα Άγιε Γιάννη .
Ενι ερικχούμενε τσαι ένα γραφτέ τθο μοναστσήρι τα Λουκού,
Πφι εγράφτε το  από τα τσυβέρνηση τ'Αγιε Γιάννη αλλά τσοινοποιήτθε το .
Ο Αγαπασσά έκι έχου παρτέ από τα Λουκού χούρε ούγειοι ήγκιαει ερικχουμένει τα Ζάβιτσα τσαι έκι χρηστού να σι γιουρήσει κίσου τθο μοναστσήρι .
Ακόνη είνι ερικχούμενα γραφτά πφι εφύγκαει από τα τσυβέρνηση τ'Αγιε Γιάννη για του πρόκριτοι ταρ Ύδρα, υπογραφτά….
Εν Αγίω Ιωάννη  Αγούστου .
( Τθον Άγιε Γιάννη  Αγούστου )
Θανάση Κανακάρη (Αντιπρόεδρε)
Γιάννη Ορλάνδο.
Καλε ξημέρουμα θιλενάδε τσαι θίλοι ανέ νιουρίσουμε του
Γειτόνοι νάμου .
ΕΜΕ ΝΙΟΥΝΤΕ ΤΣΑΙΩΝΙΚΑ
Σάμπα τσάι Τσιουρακά
– Του Αμάη :Α Τσακωνοπαρέα .
Ήγκιαει ψαφούντε για ούρε.
Μποίκαει το κονάτσι μι φύλλι τσαι φτερέ.
Τάχα τσι ήγκιαει κχαράχουντε;
Τσι ήγκιαει ψαφούντε να ερέσωει;
Γκανιά βοά παρησιάνει νία σιφαίρα, τάχα μι νιε 'ρέκαει τθο σακκάτσι του ατςούπου μι.
Πφου τθο ιδάτανε ερέστε οπά;
Ενεί ούτε ντουφέτσι έμαει έχουντε, ούτε τσίπτα…Έτανη ταν ούρα εγύρτσε τσαι ο άτσωπο μι από τα ιδουλεία για μισαμεριανέ… Νιε κάνε παραφάγκηση σα νι πέκαει για τα σιφαίρα .
Ο προαβήτσε ούτε να κατσαήτσει το κώλε σι χάμου.
Νιε αβράνει τσαι νιε κλείκαει τάσου σε νία αποθήτση .
Το νέο διαδούτθε τσαι τα γειτονία ενάτθε αναστάτουση.
Οι Γερμανοί κιάκαει το Κώστα, ήγκιαει αούντε …..
Ενεί από κίσου βούντε τσαι κουΐζουντε….Έτανη ταν αργακινά
Απολύκα νι
Με το καμπτζιούλι μι το Πάνο λίγο σωμό.
Του κάκου.
Ταραχίαει με του φωνάρες σου το παλιοκάμπτζιουλε, τσαι ούτε πφι
Νι αφήκαει να ζυγούει..Ταν άβα μέρα του  του Δετσέμπρη συνταχούλια νι άγκαει, μαζί με το Βλαχάβα τσαι ένα Ιταλέ τσαι σ'αποσούκαει τθο λαιμό τθόν Πριόλιθε…..
Ύγεία σε όλοι νάμου…ΕΜΕΝΙΟΥΝΤΕ ΤΣΑΚΩΝΙΚΑ ……..
Σάμπα τσαι Τσιουρακά – του Αμάη  : Α Τσακωνοπαρέα .
Θόδωρε Κολοκοτρώνη  του Σωκήρη Λυσίκατου .
«Να ισάσετε τσαι να στολίσετε το τόπο πφι ενεί ελευτερούκαμε.
Να μη γιουρίζετε τθου καφενέδε να δουθείτθε τθου σπουδέ νιούμου»
Κομμάκι από τον όγο του Θόδωρου Κολοκοτρώνη τθα Πνύκα το .
ΕΜΕ ξεοστέγκουντε του θύνησε νάμου έδαρη πφι κχάμποσοι
Είνι διαστρεβλούκχουντε ταν ιστορία νάμου .
Σούντα ένι έντεοι του γιορταί για του διακόσιοι χρόνου, να μη σι ποίνουμε για να σι ποίουμε, αλλά να ναθούνει νάμου μάθημα για να μη τσαι ποίνουμε τα ιίδα λάθη.
Άμα πφουντέτσερε ένα κομμάκι από τα περατά (παλιά) έσι πφουντέχου ίσιε τσαι ιίδε με ένα από το ταχία .
( Γ.
Σεφέρη ).
Άτζε το όνουμα από τον Θόδερε Ορλώφ,( Ρώσε)πφι ατυχήτσε τθαν
Επανάσταση του .Το όνουμα «Γέρου» διότσι από καμπτζί έκι γνωστσικό.
Ό'κι νιουρίζου πρεσσά γράμματα, το ψαλτήρι, το Χτωήχι τσαι ο Μηναίο τα βιβλία πφι εσβαήε .
Από το  ως το  εχάτσε  προγόνοι σι ούγειοι  από έτεοι, πρώτοι σι τσαδέφοι .
Χρονού έκι τσιόατες Κρέφτα κάτου από το Μπαρμπιτσιώτα Ζαχαριά .
Με το βαθημό του Ταγματάρχη περετήτσε τον Αγγλικό στρατέ.
Έκι έχου αετήσοι εψιλοί, κυκνοί τσίχε πφι έκι μπέχου με τα περικεφαλαία σι.
Α μάχη τθο Βαλτέτσι Αμάη , τσαι α μάχη τα Γράνα Άγουστε,
Εδενάνει ταν καπατσοσύνα σι τσαι εξυπνάδα σι .Έκι έχου καλοί σκέσε με του Τσακώνοι τσαι έκι εχκιμού πρεσσιού το Μανώλη Ντούνια
Από το Πραστέ για ούγειε έκι αού .
Άτςωπο πονηρέ τσαι Θαρραλέο…
Καλε ξημέρουμα θιλενάδε τσαι θίλοι.
Έμε κιμούντε τουρ ήρωε νάμου
Κουιτέ απο το βιβλίε «ΚΡΑΥΓΗ» Διαστσευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη
Κούκλα μι Φχαριστούντε ντι πρεσσιού .?
……………..Εμέ Νιούντε Τσακώνικα ……….,Αγάπη
Έμαει πφατζικουτοί σαν του πφογκιτσοί …Μποίκαμε να μπαήουμε για να γλυτούμε, άλλοι από τα παναϊθούρια τσαι άλλοι από τον πόρε .
Ένι θυνηκχουμένα ένα παλιοσιατέρι, έκι δεν έκι δέκα χρονού, νι άγκαει του χέρε γιατσι εκατςούτσε τα πόζα σι .
Ότσι μπαήκαμε τάτσου μποίκαμε το κατάβα κατά το βάλτε.
Οπά πφι έμαει δρανήντουντε ενιάκαμε νία φωνά .
«Μην έτζετε κάτου γουναίτσε, ογή ένι νατέ το μακελειό, απανούσε από το νεκροταφείε.
Γιουρίαμε κίσου τσαι άγκαμε τον ανήφορε να μπαήουμε το Γολγοθά νάμου.
Σαν εζάκαμε οπά, με του τσαδεφάδε τσαι του τσειάδε μι, ανταμούκαμε το Παπαβασιλόπουλε από τα Σουδενά.
«Σιατέρε πομονή, ο 'νι πορού να αλήου νιούμου τσίπτα άλλιου» επέτσε νάμου….
Τσαι τσι άλλιου άκια να αλεί;
Έκεινη πφι οράκαμε οπά τάνου ό 'νι έχουντα αμογημό.
Πφου να νιουρίσερε τουρ εδιτσοί ντι;…..
….Ο πόλεμο, ότσι χειρούτερε ένι νατέ ταν αντρωπότητα……
………… Εμέ Νιούντε Τσακώνικα……….
Σάμπα τσαι Τσιουρακά – του του Γενάρη .
Κουιτέ , από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη
……………..Εμέ Νιούντε Τσακώνικα …..
Σάμπα τσαι Τσιουρακά –του Γενάρη : Α Τσακωνοπαρέα .
Σαν εκάνα τα συγκά μι, ο 'μα ορούα του σκοποί .
Εζάκα λίγο πιο πέρε τσαι σ'οράκα να έγκωει προς τα μερία πφι ήγκιαει γινούμενα τα φονικά, τσαι ταν ιίδε στιμή ήγκιαει τσαι άλλοι κχαμπέντε από τα «Γαϊδουρόραχη».Τότθε δρανήα λίγο τσαι εσούκα κοντά .
Τσι να 'ράου!
Ένα σωρέ από τσιφάρια .
Ο νι μπορούα να εξιστορίσου.
Οράκα τον Δηνήτρη Καλδίρη.
Οι χάντρε από τουρ εψιλοί σι γιουριστοί ανάποδα τσαι το τθούμα σι γιομάκιου αφροί.
Κάτσι σα πρίτσιμο ενιάτθε τσαι ξεψυχίε.
Εκιάκα νι από τα τσιουφά να νι ατθαήσου, αλλά το καπέλο σι έκι γιομάκιου εμαλοί .
Νι αφήκα τσαι προχωρέκα .
Τα τςέρβα μι ήγκιαει τάσου το αίμα.
Πιο πέρε οράκα το Γιώργο το Γιωργαντά τσαπρουτέ με του χέρε τεντουτοί.
Τθο τθούμα σι φούστσε από αίμα .
Έκι ντουφετσιστέ τθο λαιμό.
Έκι ταράσου του χέρε σι δίχως να νιλήνει Νιε κιάκα από τουρ ίςε τσαι νι ανατθαήα.
Τότθε δύου κομμάκια παγουτέ αίμα τσιτάνει από το τθούμα σι .
Γιώργο έσι Θέου κάτσι;
Νι ερωτήκα..
Ετήνε με μπερδευτά όγια με 'πέτσε να νι αφήου οπά.
Άξαφνα νιάκα τα φωνά του Αργύρη μι .
Ματερούλα μι, Μάτη μι
Έα ογλήγορα, φωνηάε τσαι έκι ταράσου τα χέρα σι .
Ασπηδήκα τάνου από τα τσιφάρια τσαι σε 'μα πατούα ως να σούσου κοντά σι.
Ζυγούξα κοντά σι, νι αγκαλιά, οράκα ότσι ό'κι σοβαρά τσαι νιε ρωτήκα ….
Έντεοι οι μαρτυρίε μι είνι χολιαήντουντε πρεσσιού τσαι μ'ένι παρείντα παραφάγγιση για το πόσιου δένανη ένι γκριούφου τάσου σι
Ο άντρωπο!!!
Ο μεν να σκωτούει με το πιο βάρβαρε τρόπο, τσαι ο άλλε να νι αντέξει..
Σάμπα τσαι Τσιουρακά – του Γενάρη .
Κουιτέ  από το Βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Μαρνέρη .
Σάμπα τσαι Τσιουρακά – του Γενάρη : Α Τσακωνοπαρέα .
Μιλάμε Τσακώνικα …………
Σάμπα τσαι Τσιουρακά– του Απρίλη : Α Τσακωνοπαρέα .
Μαλεβό Τουλρλα : του Πάνου Μαρνέρη …
Μπαήκα αψά
Μαλεβό
Το γιούρε να 'γναντέψου
Τούρλα λημέρι του Ζαχαριά
Κρέφτα Μπαρμπιτσιώτα
Οράκα νι τα Σίκινα
Γιαλέ
Φούσκα τσ' Οριόντα
Πανέμορφο
Μι Μαλεβό
ΤαΤσακωνιά καμάρι
Τσήπο τθου δώδεκα θεοί
Του Κρόνου το Παλάκι
Ογη έκι παρίου ο Χείρωνα
Βοτανα να μαζούει …
Σάμπα τσαι Τσιουρακά – του Οχτώμπρη  Θωμαή τσαι Σιούλα Γειτόνισε  : του Πάνου Μαρνέρη
Σάμπα τσαι Τσιουρακά – του Οχτώμπρη : ΑΤσακωνοπαρέα .
Θωμαή , Σιούλα Γειτόνισε : του Πάνου Μαρνέρη .
Κια έσι ..
Έσι έχα κέφια Σάμερε ..
— Ο νιάτσερε πφι εξεποτσούκαει τα παπόρια μι!!!
— Αμ γιάκεινη δα, επέκα τσαι εζού τσι ενάτθε, έδαρη ένι καταβαίνα .
— Έα Έα να κίουμε το καφούτσο, να αλήουμε τσαι γκάνα
Ψέμμα..
—Να ξεθρεμού
Τσαι σούκα…
— Βρε γειτόνισα τσαι θιλενάδα ταν ατσιπέρη εμπάκα το αυτοκίνητε του Γιάννη τα Γιωργού τσαι μ' αποσούτσε ως το Άργο.
—Καψο Σιούλα εκιού εξενητεύτερε!
Έσα έχα πετέ ότσι άκια να ζάρε με το Λωφορείε , έσα τσίντα τσιόατες μη χαθείρε.
— Νία βοά του δύου χρόνου ένι έγκα να οράου ταν έρμο αϊθά μι πφι εκακοιτσίε χάμου τσαι έτανη α έρμο ..
— Όνι τθένα μπίτι βρε Σιούλα;
— Χάμου όρκο μι νιε λυπήτθε α καρδία μι καλύτερα να μη έμα έγκα .
— Κα εμποίτσερε ..
— Εζου αφού έσι ξέρα ο 'νι σταφνίζα από πορίλε .
Με ρωτήτσε ο Ερμο Γιάννη κια
Να ζάει , σάματσι έμα συννοούα να νι αλήου πφου να ζάει .
Το όνουμα τα πορεία νι έμα θυμουμένα.
—Χάστατε μαθές;
Ό'τθαει ρωτούντε γκάνα άντρωπο ;
—Κα επέκα ταν α βοά ότσι ένα χάρο ο κατανέγκαει να ποίωει κα …
— Τσι ενάτθε βρε Σιούλα ..
— Κχοντούσου , κχοντούσου τσαι θα ντ' αλήου .
— Άλε νι ντε δύου ναμέρε μ'έσι παιδέγκα έδαρη .
Καλε ξημέρουμα θιλενάδε τσαι Θίλοι : ο Θεό να νάμου κχοντούτσει μακρύα από τον ιό, έντανη ταν πλεμονάρα …
……………..Εμέ Νιούντε Τσακώνικα …….
Σάμπα τσαι ΤΣΙΟΥΡΑΚΑ – του Αουνάρη  : ΑΤσακωνοπαρέα
—Κούκλα μι ο άντρωπο όσα καούϊδα τσαι να ποι άμα ο 'νι έχου ταν υγεία σι όα τ'άβα είνι άχρηστα ..
— Ναι παππού μι έσι έχου δίτσηε, άμα ο 'νι έχου ταν υγεία σι τσι να σι ποί τσαι του παράδε τσι να σι ποί τσαι τα καούϊδα ..
—Γιάγκεινη όρκο μι, εμποίκαει τσαι τον (ΠΟΥ παγκόσμιε οργανισμό υγείας ) για να πρστατέγγουει το πάσα ένα Πολίτα τάνου το πλανήτα γη , γιατσί όλοι έμε έχουντε τα ιίδε διτσαιούματα με ταν υγεία .
— Παππού κα τσαι όμορφα σ'έσι αού αλλά
Άμα οι μεγιστάνε, οι ( υπερπλούσιοι) είνι έγκουντε τσαι είνι ποίντε νία δωρεά εκατό εκατομμύρια , τότθε
Ο ουγειεδήποτε οργανισμό πφι νι είνι ποίντε ένι υποχρεουτέ σε έντεοι τουρ αντροίποι .
—Ναι σιάτη μι έτρου
Ακριβώς ένι τσαι απέ είνι ξετσινούντα τα ρουσφέϊτα τσαι όρπα ακριβώς ένι χαούα α
Ιδουλεία.
— Γιάκεινη πέκαμε παππού το πάσα κράτη να πλερούτσει έκεινη πφι νι ένι αναλογούντα τσαι όλοι οι αντροίποι τα γης να έχωει τα ιίδα διτσαιούματα …..
— Πέκαμε σιάτη μι, μακάρι κούκλα μι να σι καταφέρετε αλλά ο άντρωπο ένι κατεργάρη τσαι θα ερέσει το ντρόπο να σι ανακατούει να σι υπονομέψει τσαι να σι γκρενίσει ….
— Παππού νία κουβέντα εμποίκαμε τσαι τσίπτα παρατάνου ..
— Καμπτζί μι ο 'νι Θέου να ντι μπάνου από τα πορεία ντι,από τα ονείρατα ντι , αλλά για να τσερδίσερε νία μάχη ένι πρέπουντα να μπάρε τον εμαλέ του καπετάνιου από ταν άβα μερία του οχτρού …
Καλέ ξημέρουμα να έχουμε τσαι μακάρι Εμού οι νέοι να ποίετε εντενη το κόσμο καλύτερε τσαι ποιό δίτσαιε ….
Εζού ερέσμα τθο πόρε .
Ασπηδήκα τάνου από άλλοι γουναίτσε πφι ήγκιαει σιμουτοί .
Για να αλήνουμε τα πράματα όπφουρ ήγκιαει, νία γρία ταν Κρίνα Τσαβαλά νι πατήκαμε τσαι σκωρέτθε οπά χάμου.
Όπφουρ ασπηδήκα ερέσμα τάτσου, αλλά με το ασπήδημα εχάκα τα τσέρβα μι.
Έμα γιουρίζα τάσου το καταχείμωνε
Τσαπόλυτε, αλλά ό 'κι μέουντα μι μπίτι μαϊδέ τσαι παγούκχα έμα, έμαει παθητοί αναιστησία τσαι μόνιου έμαει φωνηάντουντε: : «Κιά τθό καλέ ν' αποσούκαει οι Γερμανοί τουρ ατσοίποι;»
Α ούρα έκι περούα .
Τσινήτσε να καγκιούτσει .
Οι πλέτεροι γουναίτσε, τσαί ιδίως έτεοι πφι ήγκιαει έχουντε μιτσά καμπτζία, ήγκιαει έγκουντε κατά τουρ Άγιε Θόδωρε, όρπα τα σπήα.
Ανταριαστά τσαι φοζατθά τσαι εζού, αούα έμα τα Μάτη μι .
«Έα να ζάμε τσαι ενεί οπά ματερούλα
Μι να οράμε τσι θα αποποίουμε»… Κια μ'έσι έγκα, ο αφέγκη ντι τσαι οι αϊθήνε ντι κιά είνι;
Έκι αούα α έρμο Μάτη μι .
Ποτέ γκανένα να μήν βιούει το μαρτύριε όπφουρ έντεοι οι γουναίτσε.
Σάμπα τσαι Τσιουρακά – τουνΣερικχή .
Σάμπα τσαι Τσιουρακά – του Σερικχή  : Α Τσακωνοπαρέα .
—Εεεε Σιούλα τσι έσι αρβαλίζα με τα σύνταχα;
Κα νάμου αμέρα τσιόατες ..
—Κα νάμου αμέρα Θωμαή, Ορή κακότθο διπρούμα σε κάτσι τεστούλια τσαι κοντεύα να φάου τα σούκχα μι..
— Όλοι νι έμε παθέντε ,κάτσι βολαί πουρτέσε ντι είνι ερικχούμενα όα.
—Όα να νιλήωει είνι θέντα κάψο Θωμαή , αλλά για άλλε μι ;
— Τσι να ντ'αλήου Σιούλα ;
— Για το μπόλι ντεεε….
—Τσι να ντ'αλήου για το μπόλι Σιούλα ;
— Βρε Θωμαή ο 'μαει κουβεγκιάζουντε τα παραπροτσιπέρη τσαι πέτσερε ότσι άκια να ζάρε να ποίερε το μπόλι, αλλά έσα φοζουμένα κομμάκι ;
—Ουουου Έσι έχα δίτσιε ο 'ράμαει για γκάνα δύου ναμέρε..
— Να μπάτσε τσαι ο 'σι κα;
Τέσσερι ολάτσεροι ναμέρε έμε έχουντε να οραθούμε .
— Παραογία κάψο Σιούλα, νιε μποίκα τσαι τσι να ντ'αλήου… Δύου ναμέρε χάμου γιάκεινη ο
Οράμαει..
— Εζού ο καταβήκα τσίπτα βρε γειτόνισα…
—Βρε τσαι περετέ ατθαήα , τσαι τςεμάγρε έμα έχα , άφε πφι εψήκαει οι ιδατθύλοι μι τα χέρα μι τσαι με κιάτσε οικεία…Κοντεύα να σι ποίου τάνου μι , με τα συχώρεση τσιόα ..
— Μπα , εζού τσίπτα, τσι τθο ιδάτανε από κούνοι ένι ;
— Έχα μη δεν είχα με μποίτσερε να γιάου …
—Έσι αούα να νι πάθου τα ιδουλεία με τα δέφτερε δόση ;
Ο θεό να βάλει τα χέρα σι….
….Όλοι να ποίουμε το μπόλι τσαι α πλεμονάρα κίσου να μη μόλει ….
Καλε ξημέρουμα θιλενάδε τσαι θίλοι τσαι να έχουμε υγεία..
Σάμπα τσαι Τσιουρακά – του Δετσέμπρη .Έθιμα : ταρ Ελένη Μάνου
Σάμπα τσαι Τσιουρακά – του Δετσέμπρη  Α Τσακωνοπαρέα.
Έθιμα : ταρ Ελένη Μάνου ..
Ταν παραμονά του Χσιστού οι γουναίτσε ήγκιαει φκιάντε τουρ άντου του Χσιστού, ποίντε στσέδια τάνου με το κιρούνι νη το χτένι.
Άλλοι ήγκιαει σφαραγιζουντε τουρ άντου με ταν ξούλινε σφαραγίδα πφη ήγκιαει σφαραγίζουντε τα πρόσφορα, νη ήγκιαει φκιάντε ένα σταυρέ με ζυμάζι τσαί ήγκιαει βάντε πέντε καζούλια, ένα τθα μισά τσαί τέσσερα τθουρ άκρε.
Όλοι οι φούρνοι ήγκιαει καπινίζουντε, οι γουναίτσε ήγκιαει στανταρούκχουντε τθου πούε σου αφού ίγκιαει τ θέντε όα νιουτθα , άκρατθοι οι βούλοι.
Απονούρα ήγκιαει βάντε ένα κούτσουρε τθαν ικχάρα να αργοδαίσει όα νιούτθα για να μη καρδιάξει ο νιογέννητε Χσιστέ τσαί α οχώνα α Δέσποινα.
Οι κχαμπάνε του Αγίου για τα λειτουργία παλαιούτερα ήγκιαει ντίντε μεσάνιουτθα όπφου τσαί α λειτουργία ταρ Αμπρία.
Ταν παραμονά τα καμπζία, αφούτσια, τσαδέφοι τσαί θίλοι, ήγκιαει έγγουντε τθου τσέλε να ψάλωι τα Χσιστούγεννα.
«Χριστούγεννα πρωτούγεννα πρώτε γιορτά του χρόνου
Μπαήτε οράτε μάθετε πφι ο Χριστέ ενάτθε»
Τθα Γαστένιτσα τα κάλαντα ήγκιαει ψάλλουντα απονούρα, από τα καμπζία πφη ήγκιαει γιουζίζουντε ένα γιούρε με τα αναφτά φαναζούλια σου.
Ένα από τα συντροϊθία έκι ίκχου ένα κοϊθινάτσι όκια οι νοικοτσυράδε ήγκιαει βάντε τα ασημούματα τσαί τα θιλέματα, χάλκινοι δεκάρε, νύγδαα, καζούλια, ασκαούνια, μουστόπατθα, παστοτσύδωνε, πφη σ'ήγκιαει μεζάχουντε συνατοί σου.
Τθου τσέλε ήγκιαει κασημένοι τθα φωτογωνία φταίντε τσαί τσούντε, γάστενα τσυδώνια, χωστροκόλιουρα, τσαί αούντε ιστορίε.
Σάμπα τσαι Τσιουρακά - του Οχτώμπρη : πλυντήριε  του Πάνου Μαρνέρη .
Σάμπα τσαι ΤΣΙΟΥΡΑΚΑ  — του Οχτώμπρη  .
—Κια έσι Θωμαή ;
— Όρεγη ενι Σιούλα κια τθο ιδάτανε να ζάου..
— Βάλε το μπρίτσι τθαν ικχάρα τσαι εσούκα ..
—Θα νι βάλου ότσι μόλερε , να οράρε τσαι τα κουζίνα ντεεεε
— Ναι ναι κα έσι αούα , εσούκα ..
Ο 'σι αούα μι ένι κα α ούρα, μη ντ' ένι αλκογκίχα από του ιδουλείε ντι;;.
— Μη ξεστομίζερε ετσιτάπα κουβέντε , για ταν αφεγκία ντι πάντα ένι έχα ταν ούρα τσαι το τσαιρέ για σ'ετίου … ….
— Μ'έσι σκαβούκχα με τα όγια ντι βρε Θωμαή , τσι ν' αλήου να ράμε πότε θα ντι σι ξεπλερού ένταει όα πφι μ'έσι ποία ..
— Ουουου μα το Θεό τσι ντ' ένι έχουντα κιατθέ έδαρη τελευταία , Όρα μπάτσε νι ματαλήερε θιλενάδα γιατσί θα ντι μαού..
— Καλέεε , ο 'νι αούα τσίπτα το πρέτσιμο να νάρου τσαι εσούκα .
—Έα , έα, καού,
Παρία …
Σάμπα τσαι Τσιουρακά – του Σετθέμπρη : τα μυστούρια τα μαμμού  : ταρ Ελένη Μάνου
………..Εμέ Νιούντε Τσακώνικα ……..
Τα μυστούρια τα μαμμου : ταρ Ελένη Μάνου .
Πρεσσοί μ'ερωτήκατε τουρ αναλογίε για να φκιάσετε κολώνια τα τσελή.
Άρετε πάκα τσαί κοντύλι τσαί γράψετε, για να φκιάσομε ταν κολώνια έμε χσασκουμένοι,  γρ.
Λαλούιδα από ξινά, μεζικά φύα τζυφερά τσαί προφαντά (-)  γρ.
Σπίρτο καθαρέ τσαί ένα γυαλί καθαρέ.
Για το βρόχινε ύο επέκαμε ταν άβα βοά ταν αναλογία, από ένα έως τσία μέρη.
Έδαρι εμού αν έτθε θέντε βαζιούτερε άρωμα έτθε μπορούντε να βάλετε τάσου τθο σπίρτο μεζιτσοί φρούλε από λεϊμόνι μόνιου το τσίζινε μέρι.
Με τον ίιδιε ντρόπο έτθε μπορούντε να σιάξετε ότσι άρωμα έτθε θέντε, από λεβάντα, ντζαντάφυλλε, γιασεμί, γαρδένια τσαί ότσι ένι αγαπούα α πάσα νία
Ακόνη έτθε μπορούντε να σιάξετε νια λοσιόν για να μπλέμπζετε μακζία τα κουνούκια με βασιλικό, γαρφαλίνα, δεντρολίβανε, μπαμπαρόζα, λεβάντα, λουίζα, μελισσόχοντε, μέντα τσαί σιτρονέλα… Όα ένταοι τα φυτά είνι μπλέγγουντα μακζία τα κουνούκια τσαί καλέρ ένι να ερίκχουντε τθα ξουστάγια τσαί τθου τσήπουνε νάμου.
Με ταν αναλογία πφη νιουμ'επέκα θα ποίετε τσαί τα λοσιόν, μόνιου πφη θα νι ανακατούετε ένα μέρι βρόχινε ύο ένα μέρι αρωμακιστέ σπίρτο να ένι δενατέ.
Από άνθη τσαί φυτά θα βάλετε ότσι έτθε έχουντε όνι χσασκούμενε να σι βάλετε όα.
Τα βάζα πφη θα βάλετε τάσου τα λαλούιδα τσαί ότσι θα χσαστθείτε θα σι έχετε πρώτα κσυστέ με λεχουτέ ύο τσαί σαπούνι ντόκιε τσαί θα σι έχετε αποστειρουτά, θα σι βράσετε με ύο τσαί ένα λεϊμόνι κοφτέ τθα δύου για είκοσι λεφτά σε κχάρα χαμεά.
Σιάξετε νι τσαι θα μη θυνητθήτε..
Ότσι νι χρησιμοποίτε ο θα ζυγούει νιούμου κουνούκι
Μαειδέ μούζα νη τςινά
Σκούρκο τσαι όα τα άβα .
Κάλε ξημέρουμα.
Σάμπα τσαι Τσιουρακά – του Φλεβάρη : Κουιτέ  από το βιβλίε»ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη
Ένα ακόνη από τα καμπτζία νάμου: α Μεταξένια .
Πρεσσά μπράβο τσαι συχαρητήρια Μεταξένια .
Έμε περήφανοι για σ'ετίου … Φχαριστούντε πφι έσι κιμούα τα γρούσσα νάμου ……
Μεταξένια
Σάμπα τσαι Τσιουρακά – του Φλεβάρη : Α Τσακωνοπαρέα :
Εζάκαμε του τσέλε νάμου αλλά ο 'ρέκαμε τσίπτα, ήγκιαει νατοί σποΐα.
Τσίπτα ο 'μαει έχουντε, μαειδέ τσέα,μαειδέ σωμό.
Εφωνιά νι νάμου τσαι εζάκαμε σ'ένα καλιούτσι του Μούλου, ούγειε ελησμονέτσε α 'κχάρα .
Όρπα εβάκαμε για το κακό πφι ερέτσε νάμου , για του τσέλε νάμου τσαι για τουρ αντροίποι νάμου.
Έκι πρέπουντα να συχάσουμε για να μη συχίζουμε το Γιώργο τον Αλεξόπουλε πφ'έκι λαβουτέ.
Ενι θυνικχουμένα ότσι οι καρδίε νάμου ήγκιαει χοροσπηδούντε τάσου τα στήθια νάμου έτοιμοι να ανεμουθούνει τάτσου.
Τα νιούτθα πφι τα καμπτζία ήγκιαει κιούφουντα
Κιάτσε κχάρα ο αγκατέ.
Για να ερέσουμε ύο να νι πφουντέτσουμε εζάκαμε τθο λαγκάδι .
Τα σύνταχα άγκαμε νία τσία τσαι ζάκαμε τθο νεκροταφείε .
Ανοίαμε ένα ρηχό τάφο τσαι βαλήκαμε τάσου τουρ ατσοίποι.
Μπρού σι κχακχούτσουμε σε ψαφήκαμε, άγκαμε τα ρολόγια σου τσαι τα
Ματουτά παρούτσια σου.
Το κάτου μέρη του τάφου νιε στρούκαμε με καϊδία από Τσυπαρίσι .
Ταν αμέρα πφι σ'έμαι κχακχούχουντε ένα Γερμανικό αρόπλανε πετάτσε πρεσιού χαμεά.
Φοζάμαει τσαι γκριούμαει.
Ότσι εφύτζε ετελεύαμε το κχάκχουμα .
Οι ατςοίποι εδούκαι τα ζωά σου για ταν ΠΑΤΡΙΔΑ ΣΟΥ.
ΟΙ ΓΟΥΝΑΙΤΣΕ σε δούκαι όα για τα καμπτζία σου.
Ανέ έχουμε υγεία τσαι ανέ ανάφουμε γκάνα τσεράτσι για τού ψιούχε σε έντεοι τουρ Αντροίποι …
Σάμπα τσαι Τσιουρακά –του Φλεβάρη:Αίσωπο : Διαστσευή από τον Πάνο Μαρνέρη
Τα κακά εμπλεύαει όα τα κα από ταν ηγή τάχα μι για το ότσι ου 'γκιαει δενατά .
Όα τα κα λοιπόν εσούκαει τουρ ουρανοί κοντά το Θεό Δία
Ούγειε νιε ρωτήκαει πφουρ ένι δενατέ τσαι άν ένι γινούμενε να ξαναζάνει ταν ηγή για να είνι κοντά τουρ αντροίποι ….
Ο Δια σ'απογήτθε ότσι ο'νι δενατέ να
Ξαναζάνει τσαι να είνι κοντά τθουρ αντροίποι όα μαζί .
Είνι πορούντα όμως ένα , ένα χουζιστά .
Για έντενη τον όγο όα τα κακά είνι παιδέγκουντα αβέρτα τον άντρωπο αφού είνι ερικχούμενα πάσα ούρα τσαι στιγμή δίπα σου .
Από ταν άβα όμως μερία τα κα, ου 'νι δίπα τον άντρωπο πάσα ούρα τσαι στιγμή αλλά ογή τσαι οπά,γιατσί είνι κχαμπέντα από τον ουρανέ.
Άρα γκανένα άντρωπο
Ο 'νι τόσιου τυχερέ
Να πετυχαίνει χουζίς παιδεμό το καλέ , από ταν άβα όμως μερία το κακό ένι ντείντα δίχως σταμακημό πάσα ούρα τον άντρωπο …
Άντρωπο λίγο πάλαιψε ,καλέ να αποχκήσερε
Τσαι τόνιασε νι το κακό τσαι το καλέ να ποίερε.
Τα γρούσσα τα Τσακώνικο ταν άκρα μην
Κατθίερε
Καλε ξημέρουμα, όμορφο συνταχινά τσαι με υγεία
Σάμπα τσαι Τσιουρακά –  του Μάτζη
Παππού εγγονε του Πάνου Μαρνέρη .
—Παππού μι τσι τσαιρέ ενι έντενη νία καΐα νία πολικά κρυάδα;
—Χαιρεκίχου ένι ο κόσμο πρώτα σιάτη μι, εκάνερε με ασφούρια ένι ορού .
— Α ούρα κα παππού
— Ο τσαιρέ σιάτη μι ζουρλίστε..
— Τσι να ντι ποί τσαί έτενη, όκια βάλει τα χέρα σι ο άντρωπο όα είνι
Έγκουντα κυρ—κυρίου .
—Ναι καμπτζί μι το ατςίτερε θερίε τάνου ταν ιγής ένι ο άντρωπο .
—Παππού μι έσι ξέρου
Τσι ένι ποίντα τα πλέτερε ζηνία τάνου το πλανήτα;
— Πφου όνι ξέρου..
Νιάε οπά ανέ ένι ξέρου;
—Τσι ένι παππού ;
— Ο άντρωπο σιάτη μι ..
— Ναι ο άντρωπο αλλά ποίε νι πιο λιανά, έσι νιουρίζου τσι ένι πρέπουντα να ποί
Με μέτςι ;
—Ονι ξέρου να ντι ιδατθυλοδενάτσου τσι,
Αλλά α πλεονεξία σι ένι έχα να ποί μ'έγκεινη .
—Νιάε μι παππού είνι τςία τα πράματα πφι είνι τσαφήντα αέρια τσαι είνι ποίντα το θερμοκήπιε τα ατιμόσφαιρα πιο σονιστέ.
— Ένι έχα τσαι ατιμόσφαιρα θερμοκήπιε σιάτη μι ;
—Ναι παππού είνι ουριστά αέρια πφι είνι λειτουργούντα όπφου το γυαλί νή το πλαστικό τθα θερμοκήπια πφι ένι σιάνου ο άντρωπο.
Είνι κχοντούκχουντα τα σόμαση τάσου σου έτρου τσαι το Θερμοκήπιε του Πλανήτα..
—Τσαι ποίερ είνι ένταει σιάτη μι
—)Το δάμα σε τθα ορυχτά ,πετρέλαιο, κάρβουνε..
—)Το κόψιμο από τα δεντρικα τθα δάση
Τσαι το τρίτε: ο θα νι
Κιστίερε παππού, Εζου ότσι νιε νιάκα με 'κάνε ο ουρανέ σφογκύλι .
Καλε ξημέρουμα Θιλενάδε τσαι θίλοι
Να ξημερουθούμε με υγεία .
Σάμπα τσαι Τσιουρακά – του Νοέμπρη .
Κουιτέ : από το Βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη .
Σειρά ένι έχα για πρώτε βοά α πανέμορφο Ηλιάνα .
Σιάτη μι μπράβο ντι τσ'φχαζησυούντε ντι πρεσσιού .
………….Εμέ Νιούντε Τσακώνικα………..Ηλιάνα Ζαρ .
Τσιουρακά τσαι Δέφτερα– του Νοέμπρη :Α Τσακωνοπαρέα.
Διαστσευή τσαι γραφτέ τθαΤσακώνικα απο τον Πάνο Μαρνέρη .
Ότσι κατανέγκαμε να μπαήουμε τάτσου μπήκαμε τθο κατάβα το ποταμό .
Όρπα κατσάκαμε τσαι ο 'μαει νιουρίζουντε το κιά ήγκιαει οι ατςοίποι.
Εκάνε τότθε α Κατερίνα του Καρακούτα τσαι πέτσε νάμου:
«Βρε αραχλιαστοί τσι έτθε κασιμένει….
Τουρ ατσοίποι νάμου σε σκωτούκαει τς'εμού έτθε τσεροσταλιάζουντε;»Τότθε φύγκαμε τσαι εζάκαμε τάνου του Καπή τσ' σε 'ρέκαμε όλοι
Σκωτουτοί….
Οράκα του σκωρετοί, ο ένα τάνου τον άλλε .
Ό'κι νιουρίζου κάκοιε το δικό σι άντρωπο .
Για να νιουρίσερε τον εδικό ντι έκι πρέπουντα να θυνητθήρε τα ίιδιτα πφι έκι φορού .
Τα πρώτε νιούτθα νιέ 'περαήαμε τθο χαγιάκι του σκολείου.
Ο 'μαει καρδιάζουντε, έμαει σονισκουμένει από τουρ αμπρουτοί τσέλε.Ταν άβα μέρα εζάκαμε τσαι σε νέγκαμε κάτου τσαι σε κχακχούαμε άρον άρον ……
«Θύνητσε πφι κχούλοι επφείρκατε, τθου τσήπουνε τα καρδία νάμου τσαί αναχλά ανοίατε κικρά πφι ένι ακχουγκίχα,α αγέρατε θύνητση νάμου…….Να έχουμε ταν υγεία νάμου θιλενάδε τσαι θίλοι…..
…………Εμέ Νιούντε Τσακώνικα…………..
Σάμπα τσαι Τσιουρακά – του Αμάη : Θωμαή τσαι Σιούλα  : του Πάνου Μαρνέρη
Θωμαή τσαι Σιούλα γειτόνισε ντ'έμε Φχαριστούντε πρεσσιού πάντα όρπα , πάντα αλέστα .
Για  χρόνου έδαρη με τα βιντεάτζα με μποίκατε νάμου να γιάμε να χολιάμε τσαι να αναπολέμαι…
Σάμπα τσαι Τσιουρακά – του Αμάη  : Α Τσακωνοπαρέα
Θ-Βρε Σιούλα αμάν πλέα… Κια χάτθερε βρε γειτόνισα;
Σ- Βρε Θωμαή ο πέκα ντι, θα ζάου να οράου ταν αϊθά μι τθο Άργο;
Θ- Επέκαμε να ζάρε να ξεκχράτσερε τς'εκιού νία γουλία,
Αλλά εκιού ξερίερε κουβάνε πέτςε κίσου ντι .
Σ-Νία βδημά λειπέβα τς'εκιού νιε βαλήτσερε ταν εφημερίδα, σε λίγο θα φωνιάτσερε τσαι το τελάλη να νι τελαλήσει.
Θ- Νία εβδημά τσαι τςεί ναμέρε…
Σ-Βρε 'κιού τσαι τουρ ούρε έσα μετςούα;
Θ- Μονέ, πορούα ένι να ποίου δίχως ετίου;
Για άλλε μι Πφουρ επεραήερε, τσι ένι ποία α αϊθά ντι α Μεταξού..
Σ- Κα ένι α έρμο νι άγκαει τσαι οι χρόνου…
Θ- Όχι δα ….Νι άγκαει τσαι οι χρόνου!!!
Σ- Εμ πφού δά… Ένι  ολάτσεροι χρόνου ατςιτέρα μι…Αλλά βρε Θωμαή πφου τθο ιδάτανε είνι ζούντε έτρου οπά τάσου …
Σ- Ο'νι τσαι τόσιου άδεξε το Άργο, ό 'νι πάρα πρεσσιού ατςά πολικεία, σαν άλλοι μαθές.
Σ- Βρε ο ένα τάνου τον άλλε, να αεριστήρε πφι ένι αού ο όγο..
Θα ντι νιάει ο γείτονα…
Θ- Χαχαχα το Θεό ντι ό 'σι έχα..
Σ-Τσαι νία κάψα!!!
Σούσε Έωνη τσαι κιά να μόλει τσαι το καουτσαίρι;
Θ- Έα βρε γειτόνισα να μπάτσε σ'έσι παρααούα λιγάτσι, άλε ότσι με πεθυμήτσερε τσαί ό 'σι ποία ρούκι μακρύα μι ..
Σ- Τσι να αλήου ένα δίτσηε νι έσι έχα..
Καού ντε ρέκα γειτόνισα..
Θ-Καουρ εκοκιάερε θιλενάδα τσαι γειτόνισα..
Καούρ εκοκιάερε….
Αγάκη του καρδίε νάμου τσαι ΥΓΕΙΑ
ΤΟ ΠΙΟ ΑΚΡΙΒΟ .
Κουιτέ , από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Αρτεμι σιάτη μι συχαρητήρια ντι.
Να έχερε όμορφο τσαι κα χρονία
Ντ'έμε Φχαριστούντε τσαι ντ'έμε καμαρούκχουντε.
Α Τσακωνοπαρέα .Σάμπα τσαι Τσιουρακά – του Γενάρη.
Διαστευή τσαι γραφτέ τθα Τσακώνικα από τον Πάνο Μαρνέρη.
Έγκεινη τ'όνειρε με ταράε αλλά ο πέκα νι του ατςούπου μι αν τσαι ετήνε με 'πέτσε το δικό σι .
Τα Δέφτερα συνταχούλια, κατά τουρ εφτά α ούρα,ενιάκαμε τα κχαμπάνα .
Ετθάκα τσαι ρωτήκα το τσι ένι τςάχουντα.
Με πέκαει ν' νάρουμε από ένα μπέτσιμο τσαι το φαΐ ταρ αμερή τσαι να κχαμπάμε τθο σκολείε.
Ατσοίποι,γουναίτσε,τσαι καμπτζία γεράδε τσαι νέοι, όλοι τθο Δημοκικό σκολείε .Έτρου τσαι ενάτθε.
Ανταμούκαμε με του γειτόνοι τσαι φύγκαμε όλοι μαζί.
Τθο σκολείε, τάτσου από τον πόρε,όπφουρ έμαει μπαήντε του σκάλε χουρίαει νάμου, γουναίτσε από τουρ ατσοίποι.
Έμαει από του πρώτοι πφ'εμπάκαμε τάσου .Όρπα οράκα νία γουναίκα πφι ο άτσωπο σι έκι έφορα τθα Καλάβρυτα.
Έκι ντουκχουμένα τσαι σταμοδέρα..
Νιε ζυγούκα τσαι νιε πέκα .
—Τσι ένι τσάχουντα τσυρά Κατσικαπή;
Γιατσί έσι ποία έτρου;
—Τσι μ'εσι ρωτούα, μ'απογήτθε, ο 'σι καταβαίνα τσι
Πρόκετε να ναϊθεί ;
Ο 'πέτσε μι τσίπτα άλλιου .
Α ούρα α κα τσαι να έχουμε υγεία θιλενάδε τσαι θίλοι .
Το Μοναστσήρι Εγκλειστούρι : του Πάνου Μαρνέρη .
Σάμπα τσαι Τσιουρακά– του Νοέμπρη  : Α Τσακωνοπαρέα .
Μοναστσήρι : Εγκλειστούρι : του Πάνου Μαρνέρη .
Το μοναστσήρι τ'Αγιε Γιάννη νη Εγκλειστούρι ένι
Ένα παρατητέ μοναστσήρι .
Ένι χκιστέ σε ψέλη  μέτςα.Τσαι ένι ερικχούμενε αναμεταξύ τα Ορθοκωστά τσαι το Ρειογκινέ,γιούρε τα  χιλιόμετρα από τον Πραστέ
Τσαι ένι γιορτάζουντα τουρ  του Αγούστου .
Εχκίστε
Γιούρε το  από το ότσι ένι δενάχουντα
Από τουρ αγιογραφίε τσαι ο ρυθμό Αγίου σε ρυθμό του Σταυρού με
Τρούλε .
Το δάπεδε ένι στρουτέ.
Με πάτσε τσαι ένι έχουνντα εικόνε με λιοντάρια τσαι το διτσιούφαλε αητέ.
Ηγούμενε τότθε έκι ο Διονύση τσαι έκι έχουντα μιτσά περουσία τθο Γιαλέ τσαι τθον Άγιε Λίδι .
Το  νι ένι αναφερίκχου ο περιηγητή Ουίλιαμ Μάρτιν Ληκ με το όνουμα Κλεισούρα .
Το  το μοναστσήρι έκι λειτουργούντα γιατσί νι ένι αναφερίκχου ο επίσκοπο Ρέοντος τσαι Πραστού Ιάκωβο.
Το  ηγούμενε έκι ο Ιωσήφ τσαι
Εδούτσε πρεσσοί παράδε για το χκίσιμο τα σκολεία .
Το  το μοναστσήρι διαλύτθε με διαταγή του Όθωνα γιατσι ό'κι έχουντα αρτσετοί καογέροι .
Από τότθε ενάτθε μετόχι τα Ορθοκωστά .
Από το μοναστσήρι ένι σουσκούμενε ο Άγιε τσαι ένα δίπατε χκίριε, Το άλλιου ένι όλιου βροντατέ .
Απαραμάτε γεροί.
…… Μιλάμε Τσακώνικα …
—Ουουου βρε Σιούλα Τσι με θυνήερε με του παρατζελίε τον καφε
— Για άλε για άλε ..
— Ορή ογή τσαι γκάνα δύου εβδημάε έμα ζατά με τον άτςωπό μι ταν Αϊθήνα να οράμε τα σιάτη μι πφι ένι έγκα το σκολείε ..
—Τα δουλεία νιούμου κάψο Θωμαή ..
— Οπά λοιπόνου πφι έμαει τςάχουντε
Με το καψο γέρου μι , σάματσι
Έμα ξέρα τσαι κια έμα, να ένα από ένταει τα μηχανάτζα..
— Γιομήτσε ο κόσμο τσαι από 'ταει κάψο Θωμαή ..
— Ο 'σι αούα τσίπτα, το λοιπόνου έκι αγροϊστέ ένα τάνου τσαι έκι σωφάρου με τα νία χέρα τσαι ταν άβα έκι ίκχου ένα δίσκο με καφέδε τσαι ποκήρια με ύο..
— Έα βρε Θωμαή τσαι ου 'γκιαει τσυχηνούμενα ;….
—Ταν ιίδε απορία έμα έχα τσαι εζού, σκουγκία τον άτςωπό μι τσαι νιε πέκα … Βρε Νιχάλη ου 'νι τσυχηνούμενα έτρου όπφου σε ταράσσου.
Τσαι τσι ενάτθε θιλενάδα ;
—Ορή κακότθο νιε ψιλιά τον άντρωπο..
Άνε ντεί ο δίσκο σ'ένα πεζέ
Τςαι ανέ τουρλοκωλιαστεί τσαι τσι να οράρε ενάτθε τα κακομοίρα .
—Μα τσαι εκιού βρε Θωμαή ο 'σα καμουκχουμένα όρπα χάμου ;Ντούτσε ο άντρωπο ;
—Όρκο μι ένάτθαει κουβάρι , ο ένα τάνου τον άλλε, να τσαι οι καφέδε, να τσαι το υο,ο δίσκο, ο οδηγό, το μηχανάτσι οι πεζοί, ουουου τσι να ντ'αλήνου.
Ντούτσε γκανένα βρε Θωμαή ;
Τσι τθο ιδάτανε τσαι εκιού φαρμακοψίλο..
— Έγκεινη νη ότσι οράκαμε
Ότσι ο 'κι γκανένα ντουτέ με κατςιούκαει κάτσι γέλια ο 'μα πορούα να κχοντουθού…..
Μπράβο Θωμαή !!!
…..Να ξημερουθούμε με το καλέ τσαι με υγεία….
Σάμπα τσαι Τσιουρακά – του Αουνάρη .
Κουιτέ από το βιβλίε : «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Γειά σου Σταματού με τα ωραία ντι Τσακώνικα .
Σάμπα τσαι Τσιουρακά – του Αουνάρη : ΑΤσακωνοπαρέα.
Για νία στιμή α
Ατζελικώ Χρυσανθοπούλου παραγκωνίε κάτσι τραπέζια πφι ήγκιαει κοντά το πόρε τσαι νι' ανοίε..
Οράκαμε του Γερμανοί πφι ατθαήαει τα ντουφέτσια σου, φοζάμαει τσαι νιε κλείκαμε
Κίσου.
Κάκοιε στιμή με πρεσσά αντάρα τσαι φωνέ
Μπαήκαμε τάτσου.
Έμαει δρανήντουντε ογή τσαι οπά .
Τσινήτσε να τθαίνει α κατσαβάρα τσαι τραβήαμε για του χούρε.
Τα σιάτη μη ταν Αγαθούλα μι, νι άτζε α τσεία α Αθηνά, τσαι εζάκαει χαμαιούτερα τθο ποταμό, τσαι οπά ξενυχκίαει σ'ένα παλιοκάλυβο.
Εζού δούκα κατά τάνου προς τα τσέα, να οράου να μπάτσε έκι απαραματέ τσίπτα από έταοι πφι έμα έχα σιμουτέ τάσου το φούρνε.
Έμα έχα βαλτέ νία αγκαλία ίδιτα τάσου το φούρνε.
Ο 'ρέκα τσίπτα τσαι γιουρία να ζάου κοντά το σιατέρη μι τα Φανούλα μι .
Οράκα του Γερμανοί να περήνωει ανά τσεί .
Ήγκιαει φύντε από τα Καλάβρυτα .
Ξάφνου νιάκακαμε»Τουρ ατσοίποι σε σκωτούκαει» .
Δρανήα, αφήκα το καμπτζί με ταν τσυρά Κόντη τσαι μπαήκα τθο σηνί .
Αμόγητοι καταστάσε, ανέ έχουμε υγεία θιλενάδε τσαι θίλοι .
Θωμαή τσαι Σιούλα γειτόνισε : του Πάνου Μαρνέρη ..
Βρε γειτόνισα με το ένα τσαι με το άλλιου ούτε πφι ντε ρωτήκα τσι καλε ντ' ενέτζε ο Άγιε Βασίλη τσαι α τσινουρτσία χρονία ;
—Τσι να φέρει καψο γειτόνισα αφού ούτε για τα καμπτζία ο
Νέτζε τσίπτα, όα κλειστά τσαι αμπαρουτά, κιά να σ'ερέσει τσαι έτενη ο χωλιατέ .
—Εκιού τσι άτζερε βρε γειτόνισα ;
— Εζού ένα κούτσουρε ένι μαθές , όσι έχα νιατέ πφι είνι αούντε «μοναχά ντι χόρεμπτζε τσαι όσιου έσι θέα ασπήδη» εζού αραμάκα με τα σπηδήματα , ποίε να μι φέρει το κάτσι τσι ..
—Έα βρε γειτόνισα θα τελειούει τσαι έγκεινη το βάσανε θα μόλωει τα καμπτζιούλια ντι να ντι φέρωει του κόσμου τα καούϊδα ..
— Βρε Θωμαή κα να είνι, ταν υγεία σου νάχωει ..
— Ο Θεό να
Σ' έχει κά, αλάργα απο του αρρώστειε..
— Ενα γράμμα νι έμα αντεχουμένα
Βρε Θωμαή τσι να ντ'αλήου …Ψέμματα ν'αλήου ….
Έτρου να 'ράου τσι είνι ποίντε .
— Δίτσηε έσι έχα αλλά από ταν άβα μερία , με έντανη τα παλιοαρρώστσεια
Είνι φερτά τα τάνου κάτου τσίπτα όνι όπφου παλιά
— Νιε στσέμα τσαι εζού, επέκα μπα όνι δενατέ , θα
Αλικογκίαει οι Ταχυδρόμοι με έντανη τα καταρατά αρρώστεια .
— Ανέ περάει έντανη α μπόρα τσαι όα θα ναθούνει όπφου παλιά .
— Είτε περάει είτε όχι γειτόνισα μι εζού ένα κούτσουρε
Ένι απαραματά τσαι έτρου θ'απαραμάου ως πφι να μ'άρει Θεό να συχάσου.
— Τσι κουβέντε είνι έντεοι μαθέ…Ντροκή να αλήνερε έντεοι τουρ αηδίλε .
— Αμ ο 'νι ντροκή α
Κικρά αλήιθα
Ένι …..
Καλέ ξημέρουμα, όμορφο συνταχινά τσαι υγεία, υγεία, υγεία …
Σάμπα τσαι Τσιουρακά – του Οχτώμπρη .
Μέανε του Πάνου Μαρνέρη .
Σάμπα τσαι Τσιουρακά– του Οχτώμπρη : Α Τσακωνοπαρέα …
Το Μέανε….Του Πάνου Μαρνέρη .
Έμε ογή τθο Μέανε, πουρτέσε από παλιέ σκολείε.
Το Μέανε ένι ένα Τσακωνοχώρι πφι ένι ερικχούμενε μεταξύ Τερού τσαι Αγιε Λίδι ..
Ανάκοντα είνι : Α Σαμπακικά το Λιβάδι τσαι α Πραματευτά .
Το πέρε Μέανε παλαιούτερα έκι τθα τοποθεσία πφι ένι α Πραματευτά σάμερε .
Τθο βόρεινε μέρη ένι ο Άγιε Λία.
Παλιά όρπα έκι το ιερέ του Απόλλωνα Τυρίτα .
Το  ενάτθαει ανασκαφέ από τον Ρωμαίο, ούγειε ερέτσε πρεσσά αρχαία.
Από τα πιο σημαγκικά έκι το αγαλματάτσι
Αφιερουτέ τθον
Απόλλωνα Τυρίτα.
Το μέρη
Έγκεινη ένι λεγούμενε Σερνιάλι.Ένι νιατέ για τουρ αμπέλοι σι.
Το Σερνιαλιώτσιχο κρασί ένι ονουμαστέ
Τθα Τσακωνιά .
Όρεγη παλιά έκι το περάημα μι.
Έμα τσινού από του Τερού ταν τάνου γειτονία, περού αψεά τθα Μαντρανία, τθο Σερνιάλι, τάσου από το Μέανε,τθον ανήφορε το Αγιούτσι, του Λίμνε, τθον κατάβα τουρ αναγανίε του Αγιελιδίου, τθουρ Άγιοι Πάντε τσαι ύστερα από τέσσερι ούρε
Άγιε Λίδι ..
Ένι α πρώτε βοά πφι εκάναμε το Μέανε .
Ένι πρεσσιου χαρετέ πφι ένι ογή … ΚΑΛΕ ΞΗΜΕΡΟΥΜΑ …
………..Εμέ Νιούντε Τσακώνικα ………..
Το Μέανε : του Πάνου Μαρνέρη .
Σάμπα τσαι Τσιουρακά –του Νοέμπρη :Ο κάλυε του Παππού: του Οάνου Μαρνέρη
Σάμπα τσαι Τσιουρακά – του Μοέμπρη : Α Τσακωνοπαρέα .
Ο Κάλυε του Παππού: του Πάνου Μαρνέρη .
Έντενη ογή ο κάλυε ένι ο κάλυε του παππού μι του Λία του Μαρνέρη ούγειε εκάνε από το Κοκκάνι του Πραστού.
Παντρεύτε από το σόι του Τίγκλια τσαι έγκεινη
Νι έκι έχου παρτέ προίκα , τα χούρα .
Τον Κάλυε νι εχκίε ο παππού όπφουρ επίσης τσαι το μαντρί σι πφι έκι ογή δίπα τσαι α άουνα σι έκι
Λίγο πιο 'πά.
Βροντάτσε τς'έγκεινη, ερείπιε ένι νατέ πλέα.
Κάποτε έκι γιομάκιου ζωή .
Όρεγη ο παππού μι ο Λία αναστάτζε τα δέκα σι
Καμπτζία ,πέντε υζοί τσαι πέντε σιατέρε.
Ογή θα παρείμα ογή τσαι οπά, να θυνηκχούμα τσαι να μνημονέγκου του τσείουνε μι τσαι τον Παππού μι .
Αιωνία σου α μνήμη .
Μιτσά α ζωη θίλοι μι.
Ανέ ζήνουμε πάσα ναμέρα
Όπφου καλύτερα έμε πορούντε
Τσαι να έχουμε ταν υγεία νάμου .
Σάμπα τσαι Τσιουρακά – του Φλεβάρη .
Θωμαή τσαι Σιούλα: του Πάνου Μαρνέρη .
Σάμπα τσαι Τσιουρακά – του Φλεβάρη : ΑΤσακωνοπαρέα .
Θωμαή τσαι Σιούλα  : του Πάνου Μαρνέρη …
—Ουουου γειτόνισα, βρε Θωμαη,συχώρε μι τσιόατες για το ΒΡΕ,
Ο 'σι αούα μι τσι φαρμάτσι ένι έγκεινη;
—Ναι γειτόνισα μι ο 'νι προαβαίνα να ξερίχου κούτσουρα το τζάκι.
— Βρε γειτόνισα ένταοι τα παλιά τζάκια τσι ν'αλήου ….Πουρτέσε κήρα τσαι κίσου καδευκήρα
—Ναι τα ρημαϊδακά άμα στέτσερε πουρτέσε σου κα είνι, ειδεμής μούτζουνε …
—Επφέρη έμα ζατά τα Τσάδεφο μι, τα Μεταξού τσαι τσι να ντ'αλήου…Αφού του χρόνου ένι αούα να μπάου τα έξοδα να νι ποίου τσαι εζού .
— Τσι θα ποίερε γειτόνισα ;
—Θα βάλου σόμπα τάσου
Το Τζάκι, να ράρε πφου μι νι επέτσε… Ααα κασέτα .
— Όνι καταβαίνα βρε γειτόνισα ένι χοντριατέ ο 'μαλέ μι για ποίε νι λιανά !!!
— Σαν αφτοϊστά έσι Σάμερε, τσ' 'παθήτσερε
— Ο 'σι ορούα πφι ένι δέρουντα τα κατουστάγονε μι μαθές από τα κρυάδα τσι άλλιου να πάθου;
Σάματσι έσι τελέγκα τσαι γκανιά βοά ..
— Τότθε μη σούσι
Βρε γειτόνισα
Έτζε αγκώνιασε όρπα τα τζακούα ντι, τσαι σ'έμε αούντε ταχία , ξον τσαι έσι θέα να μόλερε για καφέ..
–Βρε Σιούλα
Ένα καφέ θα έκι ότσι ένι πρέπουντα .
—Χάϊντε, χάϊντε συγιρίσου, ένι έγκα να βάλου το μπρίτσι ταν ικχάρα .
—Να ζάου να βάλου γκάνα υίδε παρατάνου, 'ξον από το μπρίτσι ανέμου τσαι γκάνα νταβελέ να σνιστεί το κοκκάλι νάμου ..
Κρυάδα εν'ποία τσαι φαρμάτσι
Μαζουτθείτε τθο κονάτσι .
Αφήτε του παλληκαρίλε
Κιάστε θίλοι του ψαΐλε .
Με το καλέ να ξημερουθούμε τσαι να έχουμε υγεία ….
………Μιλάμε ΤΣΑΚΩΝΙΚΑ ……
Σάμπα τσαι Τσιουρακά - του Αμάη : Κουιτέ : από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη
Ελένη Τσαιωνοπούλα όμορφο : Φχαριστούντε πρεσσιού .
Σάμπα τσα Τσιουρακά – του Αμάη :Α Τσακωνοπαρέα .
Κουιτέ  :από το βιβλίε «ΚΟΥΙΤΕ»
Διαστσευή τσαι γραφτέ τθα Τσακώνικα από τον : Πάνο Μαρνέρη .
Έκι κακιούντα.
Ο 'μαει πορούντε να ποίουμε τσίπτα πλέα .
Α νία γουναίκα έκι τσιτέντα τα άβα γουναιτσή ταν αγκαλία ανίλητε .
Στσέμαει να ξενυχκίσουμε οπά,να σι φυάτθουμε, να μπάτσε ήγκιαει παρήντα τα άγρια τσαι σι ήγκιαει ξεστζίζουντε.
Αλλά όλοι νάμου έμαει ματέρε με καμπτζιούλια μιτσά .
Οι ατσιτέροι εμποίκαει ταν αρχά… Ότσι ενάτθε ενάτθε, ότσι άκια να πάθουμε νιε παθήκαμε , έατθε να έγκουμε να ράμε κιά θα ξενυχκίσουμε τσαι άμα ταχία έμε ζωντανοί έμε ορούντε τσι θα ποίουμε… Όπφουρ έμαει κασιμένοι οπά βούντε τσαι νοιρογούντε απολπιστοί, εκάνε νία γειτόνισσα, α Παραστσευή Ροδοπούλου πφι τσαι ετήνα εχάτσε τον άτςωπο σι τσαι τα τςία σι καμπτζία, το Χρήστο, τον Παναγιώτη,τσαι τον Αλέκο τσαι πέτσε νάμου : — Έατθε ογή, το χαμοκάλυβο
Μι ο δάτσε, γλυτούτσε.
Οπά θα αραμάμε.
Όρπα ξενυχκίαμε.
Οπά έκι αραμούα νία οικογένεια .
Ήγκιαει έχουντε ένα δρακούλη.
Α σιάτη έκι οχώνα τσαι α μάτη έκι έχα αναφτέ κχάρα.
Έκι α Ατζελικώ Δούβου πφι ήγκιαει έχουντε σκωτουτέ τον άτσώπο σι, τα δύου σι καμπτζία τσαι του δύου σι γαμπροί.
Να έχουμε υγεία, τσαι να φχαριστήνουμε το Θεό πφι ο ζήκαμε ετστάπα συντέλεια .
Σάμπα τσαι ΤΣΙΟΥΡΑΚΑ – του Δετσέμπρη  : Α Τσακωνοπαρέα
Ηλεχτρικά κουζίνα  : του Πάνου Μαρνέρη ..
— Σάματσι εμποίκα τσαι τσίπτα να όρπα χάμου νι ανακατούκα ..
— Ο'νι ξέρα τσα μποίτσερε αλλά έντενη ο καφέ ένι το κάτσι άλλιου..
—Να έσι κα βρε Θωμαή το τθούμα τι ένι στρατζίχουντα μέλι τσαι ένι χαιρουμένα πφι ακουμπέτι ντε κατανέγκα να μόλερε να οράρε τα κουζίνα .
—Ετσεροκάνα όρκο μι αλλά πρεσσά κουγκία , εζού ένι γρία γουναίκα , θα μπερδευτού τσαι θα σι ποίου ρόϊδο …
— Ο 'νι τσίπτα κάθε εψιλέ τσαι το κουγκί σι τέσσερι εψιλοί τέσσερα κουγκία..
—Τσι τέσσερα βρε Θωμαή σαρανταδώδεκα ένι ορούα εζού ;
—Ουουου χαχαχα πφου σε έσι αούα έτρου βρε Σιούλα ..
—Τσι να αλήου βρε Θωμαή, ότσι ένι ορούα ένι αούα .
— Ορή είνι τέσσερα για τουρ εψιλοί τσαι δύου ταν άβα άκρα για το φούρνε .
— Ποίε φούρνε Θωμαή ένι έχα τσαι φούρνε ;
— Αμ τσι δα χουρίς φούρνε ;
Κάτσα να κίουμε το καφέ
Τσαι απέ θα ντι δενάτσου ..
—Ουουου Δέσποινα μι τσι άλλιου θα μπάλωει;
Ένα χάρο ου 'νι πορούντε να νι ερέσωει ;
— Μακάρι αλλά
Πουρτέσε το καταρατέ όλοι είνι τθαΐχουντε του χέρε
Να ξημ ερουθούμε όλοι νάμου με υγεία τσαι χαρά ……..
Σάμπα τσαι Τσιουρακά – του Αμάη : του Γιουζισμα ταρ Ελένη Μάνου
………....Έμε ΝΙΟΥΝΤΕ ΤΣΑΚΩΝΙΚΑ …..
Σάμπα τσαι Τσιουρακά – του Αμάη: α Τσακωνοπαρέα
…Το γιούζισμα, ταρ Ελένη Μάνου.
Αφού ευτσηθούνι όλοι οι συντζενήδε τθαν τσέα του γαμπρού, οι συντζενήδε τα νύιθη θα γιουρ(ζ)ίσωι τθαν τσεα τθα νύιθη, τσαί οπά θα αντέχηνται το γαμπρέ με του καλεστοί σι.
Σε λίγο θα ζάη ο γαμπρέ με του διτσοί σι, να χαιρεκίσωι τα νυίθη τθαν τσεα σι.
Όλε ο τόπο ένι ταρασσούμενε από το τραγούδι σου, «Φωτάει το φεγγαράκι μου», τσαί,
«Ας παν' να δουν τα μάτια μου».
Απουρτέσε σε όλοι του καλεστοί θα προσφέρη ο γαμπρέ το γιούρε τσαί οι διτσοί σι δαχκυλίιδα, σκαρ(ζ)ίτσα, παράδε ανάγοα τον τρόπο σου α πάσα νία φανίλια.
Καμαρούκχα πλέα α Μεταξία νάμου καμαρούκχου τσαί ο Κωσταγκή μα περσσούτερε καμαρούκχουντε οι γονίε σου.
Θα κατσάνι πλέα όλοι τθο τραπέζι να φάνι.
Τα σομά σου ήγκιαει, φτατέ με μπατάτσε, ντολμαδάντζα, πιλάφι λεκό με βούκιουρε.
Αφού φάνι το κρασί τσαι το τραγούδι δίντε τσαί αρ(ζ)ίκχουντε.
Οι τα νύιθη θα αλήωι, «Χίλια καλώς ορίσατε αρχοντοσυμπεθέροι» τσαί του γαμπρού θα απογηθούνι, « Χίλια καλως την ηύραμε την τράπεζα στρωμένη» Απέ είνι έχουντε τα κρέφτικα τσαί τα καθισιχά.
Αφού αλήωι αρτσετά θα τθάνι για χορέ.
Θα αρχινίωι με ελληνικό συρτό.
Τραγούιδα ήγκιαει αούντε τθα ρωμαίικο γρούσσα αλλά ήγκιαει έχουντε τσαί τθα τσακώνιχο γρούσσα, όπφουρ ένι το « Φέγγη θα ζά να παντρεφτού, φέγγη θα τθάου να φύτσου».
Όα τα νιούτθα κίντε τσαί χορέγγουντε.
Αρ(ζ)ιά, αρ(ζ)ιά σ'είνι προσφερ(ζ)ίκχουντε μεζέδε τσαί κρασί τσαί κοντά τα σύνταχα καφέδε τσαί γλυκά…
Καλέ ξημέρουμα θιλενάδε τσαί θίλοι μι, υγεία τσαί αγάκη για όλε τον κόσμο.
Μιλάμε Τσακώνικα η Τσακωνοπαρέα
Απέ ζάτσε τσαι κόβε περικοκλάδε τσαι σε βαλήτσε για στεφάνια .
Τελεύε.
Σε βαλήτσε όλοι τθαν αράδα τσαι τον ακιστατέ αφέγκη μι .
Άτζε κίσου τα τσία τσαι εμπέε όλοι σου με το χώμα, απέ κατσάτσε χάμου τσαι σ'έκι νοιρογούα .
«Θανάση μι, Γιάννο μι,Νικόα μι, Πάνο μι .
Τσι κακό πφι ερέτσε νάμου»… .
Τάνου τθο πρεσσιού μι
Βάμα τσαι τα δενατά τα φωνά, ήγκιαει σουστά τα δάκρυα μι τσαι α φωνά μι ως τα θάασσα .
Από έτανη τα στιμή εχάκα το φως μι τσαι μ'αποσούκαει τθα Πάτρα για γυαλία .
«Ματερούλα μι»,έμα αούα τα Μάτη μι, «εκαγκιούτσε για τα κα, έα να φύτσουμε».
Αλλά τσαί κια να έμαει έγκουντε;.
Το αρχογκικό τσαι νιουκοτσιουρεφτέ τσεάρι νάμου έκι νατέ σποΐα.
Τα βραχάνια νάμου, το δικό μι τσαι το τα Μάτη μι, ήγκιαει στρατζίχουντα αίμα.
Με λυπήτθε τσαι με πέτσε.
«Τσίνει πουρτέσε» τσαι,
Σαν επεράκαμε πουρτέσε από τα τσέα νάμου, άτζε νάμου ο Στέφανε Χαμακιώτα τσαι αποσούτσε νάμου σ'ένα καλυούτσι πφι έκι γλιτουτέ από ταν ικχάρα .
Ανέ έχουνε ταν υγεία νάμου θιλενάδε τσαι θίλοι .
Σάμπα τσαι Τσιουρακά– του Φλεβάρη : Α Τσακωνοπαρέα
Αίσωπο : Διαστσευή από τόν Πάνο Μαρνέρη .
Από ότσι ένι δενάχουντε το μόνιου σίγουρε στοιχείε για τα ζωή σι ένι έγκεινη : το ότσι νιε σκωτούκαει τθου Δελφοί .
Όσιου για τα πατρίδα σι οι πλέτεροι είνι κιστήντε ότσι έκι από τα Φρυγία μπορει από τα χώρα Αμόριο .
Από όρπα ερέστε ταν Έφεσο τσαι επουλήτθε σα δούλε τθο φιλόσοφο Ιάδμονα από τα Σάμο .
Ετήνε με τα σειρά σι εχκιμήτσε
Ταν αξιοσύνα , εξυπνάδα τσαι όα τα χαρίσματα
Τα πνευμακικά του Αισώπου πφι νι αφήτσε ελέφτερε ..
Αργούτερα ερέστε το παλάτι του Κροίσου ούγειε νι έκι προστατέγκου .Από όρπα έκι ταξιδέγκου τσαι έκι πρέγκου ιστορίλε τσαι μύθοι ως πφι νιε σκωτούκαει του Δελφοί.
Οι χρονολογίε ου 'νι με ακρίβεια .
ΕΜΕ ξέρουντε ότσι εζήτσε κάκια μεταξύ του  τσαι το  μπρι το Χριστέ…
Καλέ νάμου ξημέρουμα τσαι όμορφο συνταχινά με υγεία
Σάμπα τσαι Τσιουρακά–του Αμάη :από ταν εβδημά τα Μάτη ..
ΕΜΕ ΝΙΟΥΝΤΕΤΣΑΚΩΝΙΑ
Σάμπα τσαι ΤΣΙΟΥΡΑΚΑ – του  Άμάη  Α Τσακωνοπαρέα
Α ΕΒΔΗΜΑ ΤΑ ΜΑΤΗ : του Πάνου Ναρνέρη
....Α Μάτη όνι ακισταινουμένα μαειδέ τσαι ένι παραπονεγκουμένα
Τα πάντα α Μάτη ένι ποία για τα δικά σι τα καμπτζία
….…Α Μάτη ποτέ όνι αούα, καμπτζί μι όνι εζού μπορούα
Για τα καμπτζία σι ένι ανασαίνα δίπα σου ένι ολιουένα.
..Άμα το καμπτζί σι αρρωστεί δίπα σι θε να σταθεί
Τουρ εψιλοί σι ο θα σι κλεί, τθο προστσέφαλε σι θα ξημερουϊθεί
...Το θίλημα ντι βάλσαμο, το χάϊδι ντι γιατρεία
Μάτη τσίπτα πιο ακριβούτερε, απ'τα δικά ντι αγκαλία .
..…Ακόνη τσαι απ 'το τθούμα σι, θα μπάλει τα γουλία
Μεριάχα νι ένι τσαι έτανη, να φάνει τα καμπτζία .
...Το άρρωστε καμπτζί ντι Μα, εκιού νι εζαούτθερε
Τσαι τθο γιατρέ εκιού πεζά, Μάννε νιε αποσούτσερε .
...—Μάνε κια έσι Μάτη μι, Μάνε εζού λαβούμα
—Παρία ένι καρδία μι, τσινήκα μα καγκιούμα .
...Έα Μάτη μι γλυκά, Έα βαρεία εντούκα.
Ποίε καμπτζί μι υπομονή, τσαι σε λιγάτσι εσούκα .
...Κια έσι μάτη μι γλυκά, τσαι κχίπτα όσ' ορουμένα
Ογή ένι καμπτζιούλι μι, τσαι ντ'ένι αντεχουμένα .
....Μάτη μι τα χέρα άμα απρούερε, ενίου θε να γλυτούερε
Όχι μονάχα θα νι απρού, αλλά ως τσαι κομμάκια θα ναθού
Ετίου καμπτζί μι να γλυτού…
....Καμπτζί μι εσκοντάβερε ;
Μπάτσε καμπτζί μι ντούτσερε ;
Να μπάτσε εμοζάτσερε ;
Σπλάχνο μι μην αβούτθερε
....
Καμπτζί μι ξοίκα να έτζερε τθο ίσιε μονοπάκι
Τα ζωή ντι να μετςήνερε το κάθε σκαοπάκι
..Όσοι τςίχε ένι έχα τα τσουφά να ποίερε καούϊδα
Τσαι όλοι οι πορείε ντι γιομάτοι με λαλούϊδα .
....Να έσι πάντα τυχερέ, νάχερε ταν εφτσή μι
Τσαι μάαμα να γίνεται, ότσι κιάνερε καμπτζί μι
Καλε ξημέρουμα τσα κα συνταχινά
Σάμπα τσαι Τσιουρακα – του Αμάη  : Ερήνη , Ατζελικω του Πάνου Μαρνέρη .
Πέφτα τσαι Παράστσι –του Αμάη  : Α Τσακωνοπαρέα
Ερήνη Ατζελικώ: Του Πάνου Μαρνέρη .
—Αζελικώ εεε Ατζελικώ κια έσι βρε μπολογύρο
— Αμέρα κα τσαι ταν αφεγκία ντι , τσιν'αλεί γκανένα με σετίου..
— Έα Έα κά νάμου αμέρα γκρινιάρικο.
— Ακόνη ο ξημερούτσε γκρινιάρικο, μπολογύρο τσι ν'αλεί γκανένα, καντάρι ό νι αούντα ντι …
—Καμούσου βρέ… Κίσου θα μι συχίσερε
Τσαι θα λησμονέου τσι ντ'έμα θέα ..
— Αααα, Εζου θα ντι συχίσου ο 'σι ορούα όρπα χάμου πφι έσι μαούνα με τα τςόλια ντι βρε ζουρλοκαμπέρο…
— Άφε να μην απογηθού άφε να νι κατακίου , ό'σι αούα μι …
— Αιντε ντέ μπάλε νι έμε 'χουντε τσαι δουλείε…..
— Ντε κόβε α ιδουλεία καημένα, τσι
Θα ποίερε του κούνοι θα κουρέψερε ;
—Ονι μπάνα άκρα με σ'ετίου μονέ παράτει μι , αλλά ό'νι φταίου άλλε , εζού ένι φταία πφι απογήμα ..
—Ορή θα μόλερε να ζάμε ένα περίπατε του Σίνοι ;
— Ποίε;
Εζου τσαι εκιού;
Κια θα ζάμε;
Θα φαηθούμε σαν του κχρίπε.
— Εα
Να ζάμε
Θα μαζούμε τσαι γκάνα άχανε ..
— Κια έσι έχα σκοπό να μι σκαπεκίσερε;
—Ορή να αποσούει νάμου ένα ως το Σπαϊθί τσαι απέ να νι κόψουμε κουμπούρι με του πούε, να ζάμε του Αλή, να μαζούμε τσαι γκάνα άχανε, απέ το Πρέγαςε ..
— Κια θα ζάμε του Αλή ;
Όρπα πφι εσκωτούτσε ο Αλευρά το Τούρκο;
Ο Θύκαει ..
—Άλλιου τς'έγκεινη …Γιατσί ;
Καλε ξημέρουμα τσαι όμορφο συνταχινά θιλενάδε τσαι θίλοι ..
Σάμπα τσαι Τσιουρακά– του Αμάη  : Ατςαπ Τούρλα  του Πάνου Μαρνέρη .
Σάμπα τσαι Τσιουρακά – τουΝοέμπρη : Α Τσακωνοπαρέα .
—Σιάτη μι έσι αλέστα;
—Αλέστα γιατσι πράμα παππού ;
—Ορή πφι θα ξενητευτήρε μαθέ…
— Έα βρε παππού σοβαρέψου, τθαν Αθήνα θα ζάου… Νιάε οπά θα ξενητευτού…
—Για λίγο νι έσι έχα σιάτη μι ;
— Βρε παππού ο 'νι σούντα πφι ένι χάλια από μοναχά μι
Θα έχου τσαι ετίου να μι νι ποίερε χειρούτερε ;
—Όχι όρκο μι όχι πφι να μι κοφτεί τσι ένι θέλουν πφι νι ένι ανοίντου το κοφτέ μι ..
— Μην αλήνερε ετσιτάπα κουβέντε για το παππού μι .
— Σιάτη μι αντίς να ντι δίνου
Κουράγιο
Ντ'ένι χολίου…
— Με παρείντα παραφάγγισμα πφι θα φύτσου αλλά τσι να ποίου να μη ζάου .
— Εζου ένι φταίου τσαι γκανένα άλλε, πφι να μη προ….
— Μη νι αλήερε παππού μη νι ξεστομίσερε….
— Όχι σιάτη μι ο θ' αλήου…., Τσίπτα
Ο θ' αλήου …..
— Το καλέ πφι ντ'ένι θέα παππού το καλε πφι ντ'ένι θέα …
Με το καλε να ξημερουθούμε, με υγεία τσαι αγάκη τθου καρδίε νάμου.
Σάμπα τσαι Τσιουρακά – του Δετσέμπρη  :Α Τσακωνοπαρέα
Θωμαή, Σιούλα τσαι Σταματού του Πάνου Μαρνέρη
Σ: Βρε γειτόνισα ο 'μα αντεχουμένα να οραθούμε τού Γάςε;
Θ: Καψο Σιούλα ογή ατζά του Ψαρά ένι έχα νία δάμακα με γκανιά δεκαριά Ελίε επέκα να σι μαζού .
Μ: βρέ βρέ Αμέρα κα βρε γουναίτσε, τσι αναπάντεχο έκι έγκεινη;
Σ: Κια νι οράτσερε το αναπάντεχο
Αμέρα κα τσιόατες .
Θ: Να πφ' ανταμούκαμε τα πορία τσαι οι τςεί ένι θέα ν'αλεί α έρμο.
Σ: Έτρου άλε καημένα!!!
Πέκα τς'εζού τσ'ενάτθε…
Μ: Τσι άλλιου να ναϊθεί βρε Σιούλα… Μαγάρι να ζάει κα α 'μέρα ..
Θ:Γιατσί να μη ζάει κα κολλέγισε;
Νία χαρά θα ζάει ..
Σ: Ό 'σι αούα μι βρε Σταματού νι έσι έχα σε κακό πφι οράμαει;
Μ: Κια να νιουρίζου α έρμο… Αλλά θα δενάτσει .
Σ:Αμ θα δενάτσει ο θα δενάτσει, ήμαρτον Δέσποινα μι.
Θ: Ορή κακότθο τάσ' τα μισά τα πορία έμε, θα ναθούμε σεργούνι.
Μ: Ααα βρε θιλενάδα,
Γιατσί να ναθούμε σεργούνι;
Σ: Ένι έχα δίτσιε α Θωμαή, θα κιαθούμε τασ'τα μισά ταν πορία τσαι θα μπαεί άκοσμα …..
Θ: Όχι δα,
Κα δένανη θιλενάδε…
Μ: Τσι ν'αλίου….
Κα δένανη..
Σ: Έατθε να ζα' μαζούμε γκανιά ελία
Γιατσί εζού ν'οράκα τ'όνειρε…
Θ: Άμα ό 'κι καλέ να γύρου κίσου….
Μ: Ναι θιλενάδα μη πάθουμε γκάνα χουνέρι;
Σ: χαχαχα .
Ότσι έκι να πάθουμε νιε παθήκαμε μον' έτζετε του δουλείε νιούμου… Κα δένανη ….
Να έχουμε ταν υγεία νάμου…Να μαζούμε γκάνα ελιάϊθι, να μπάλουμε το Άι τα χρονία…
Σάμπα τσαι Τσιουρακά– του Νοέμπρη .
Κουιτέ από το βιβλίε « ΚΡΑΥΓΗ» Διαστσευή τσαι γραφτέ τθα  Τσακώνικα από τον Πάνο Μαρνέρη.
Σταματού μπράβο τσαί
Φχαριστούντε
…………..Εμέ Νιούντε Τσακώνικα …….Σταματίνα .
Σάμπα τσαι
Τσιουρακα– του Νοέμπρη  : Α Τσακωνοπαρέα .
Κουιτέ , από το βιβλίε «ΚΡΑΥΓΗ» Διαστσευή
Τσαι γραφτέ τθα Τσακώνικα από τον Πάνο Μαρνέρη .
Με τα σύνταχα σε βαλήκαει απουρτέσε να ζα'να 'ρέσωει τουρ αιχμαλώτοι Γερμανοί,ούγειοι ήγκιαει έχουντε κιατθέ οι αντάρτοι.
Σε 'ρέκαει του Γερμανοί , σκωτουτοί τσαι γκρενιστοί κάτου τθου Μαγέρου.
Σε μαζούκαει τσαι σε βαλήκαει σε κάσε.
Του διτσοί νάμου,ξον από το γιατρέ Καρκούλια, ούγειε έκι φυτθέ μπρούτερα, σε βαλήκαει τα σειρά τσαι σε σερίαει με το πολυβόλο.
Ο άτσωπό μι τσαι ένα άλλε πφι νι ήγκιαει έχουντε παρτέ οι χρόνου, ο κατσάκαει τθαν γραμμή .
Ο γέρου γλυτούτσε για να αλεί νάμου ταν ιστορία .
Τον άτςωπο μι νιε σκωτούτσε ένα Γερμανέ αφού νιε έκι κοπανίχου με τον υποκόπανε του ντουφετσίου σι τθα τσιουφά.
Έτρου νι εσκωτούκαει τον άτςωπο μι…..
.Μαρτύροι κάτσι τσοπάνηδε τσαι ο ληκιουτέ πφι εγλυτούτσε .
Έκι τριάντα χρονού .Αφήτσε κίσου σι ενίου  χρονού τσαι δύου καμπτζιούλια .
Το ένα ο
'Κι
Έχουντα κλειστέ χρόνε ακόνη τσαι
Το άλλιου
 Μηνού τθα νανάκα ακόνη .
Α ούρα α κα, να έχουμε ταν υγεία νάμου τσαι αλάργα από του πολέμοι….
ΕΜΕ ΝΙΟΥΝΤΕ ΤΣΑΝΙΚΑ………
Σάμπα τσαι Τσιουρακά- του Οχτώμπρη .
Κουιτέ : από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Έμε Φχαριστούντε πρεσσιού τα Μπαρμπαρίνα Αλευρά .
Σιάτη μι να έσι κα τσαι κα συνέχεια τθου σπουδέ ντι .
……………Εμέ Νιούντε Τσακώνικα ……….Μπαρμπαρίνα Αλευρά
Σάμπα τσαι Τσιουρακά – του Του Οχτώμπρη :
Οπά πφι έμαει κουβεγκιάζουντε ενιάτθε νία φωνά.
Κχάρα, κχάρα .
Ανοίε ο πόρε τσαι τιφουμένει έμαει έγκουντε για τάτσου .
Πατού ο ένα τον άλλε.
Έκι Χάνα α Μάτη το καμπτζί τσαι το καμπτζί τα Μάτη .
Το πόρε έκι α πεθερά μι.
Κιά ένι το καμπτζί ;
Ο 'νι νιουρίζα μ'απογήτθε…..
Τάνου ταν ούρα νι οράκα, έκι ψαφούντα τσαι έκεινη να μ'ερέσει .
Μπαήκαμε τάτσου, ερέκαμε τα συτζενικά μι με τα δικά σι καμπτζία τσαι το Σωκήρη μι πφι κι φυτθέ μαζί σου .
Τραβήαμε κατά το Σταθιμό.
Θα έκι δύου α ούρα.
Αφήκαμε τα καμπτζία με τα συτζενικά μι, τσαι εζού με ταν πεθερά μι εζάκαμε να 'ράμε τσι απονάτθε α τσέα νάμου.
Για τουρ ατςοίποι ο 'μαει νιουρίζουντε τσίπτα ακόνη .Σούκαμε τα τσέα από τα περιβόλια, γιατσί τάσου από τα πολικεία ο 'σα μπορού να περάρε από ταν ικχάρα τσαι από του τσέλε πφι ήγκιαει γκρενισκουμένει.
Α τσέα έκι δατά .
Ξοικάμε από ένα μιτσή φεγγίτα τθο κατούγι.
Οράκαμε τα σεντούκα με το φαέ τσαι το βαρελόκρασε να δέσωει ….
Να έμε κα τσαι να έχουμε υγεία Θιλενάδε τσαι θίλοι .
Σάμπα τσαι Τσιουρακά– τού Σερικχή : Κουιτέ : Από το βιβλίε «ΚΡΑΥΓΗ».
Διαστσευή τσαι Γραφτέ τθα Τσακώνικα από τον Πάνο Μαρνέρη
Το δικό νάμου σιατέρι, α Όλγα νάμου ..,.
Σάμπα τσάι Τσιουρακα - του Σερικχή  : Α Τσακωνοπαρέα .
Διαστσευή τσαι γραφτέ τθα Τσακώνικα, από τον Πάνο Μαρνέρη .
Α συτζενικά μι, τσαι οι συνηφάδα μι, α Ζωή τσαι α Μάρω μαζί με ταν ανηψιά ταν Ελένη, νι άγκαει τάνου σου να κουβαλήουει του σκωτουτοί.
Καγκιούτσε όμως τσαι ο προαβήκαμε να σι κουβαλήουμε όλοι .
Ταν άβα 'μέρα συνταχούλια κατακιάμαει πάλι με το έργο νάμου.
Σ'έμαι κουβαούντε με του σκάλε .
Κουβαλήκαμε το Χρήστο Παπαδιαμαντόπουλε…Εζού όγω του ότσι έμα κοντά , έμα ίκχα το πουρτεσινέ μέρη τα σκά.
Οπά πφι έμαι κουβαούντε περάτσε ένα αρόπλανε απανούσε νάμου.
Τσαφήκαμε τα σκά τσαι λακίαμε φοζατθοί.
Σκά τσαι πενατέ σε τσαφήκαμε τσαι α Ζωή κουίε:
Ρουφιάνε, θα μι νι σκωτούτε..
Πφου να σκωτούρε το σκωτουτέ μαθέ .
Σ'αποσούκαμε το νεκροταφείε τσαι σε κχακκούαμε αναχλά αναχλά…Πφουρ άκια να σι κχακχούτσουμε;.
Έδαρη έκι πρέπουντα να ερεστεί ο τρόπο να ζήουμε!!!
…Να έχουμε ταν υγεία νάμου θιλενάδε τσαι θίλοι…
Σάμπα τσαι Τσιουρακά– του Αγούστου : Α Τσακωνοπαρέα .
Για του νέοι : Του Πάνου Ναρνέρη .
Αναιμουτά
Αραβανίτσιχο
Άσιαχτε
Αςαφτε
Ασκά
Μάζου τα ιίτα ( νι ίδιτα)
Ντι, τσι σ'έσι έχου αναιμουτέ ένα γιούρε
Πφου να νι αναιμού το πέτςε αναιμουτά νη αραβανίτσιχα.
Ορή
Βάλε το βρετθέ κόλημα τθον αρνούχο μη ξεθυμάνει ο φούρνε
Έτρου άσιαχτε θα μόλερε;
Άςαφτε θα νι φορέρε το όγκιουμα ;
Ετζε σάψε νι …
Ορή πφι θα ζάρε το Πάτανε φέρε γκανία
Τσεπέα ασκάε
Μην αναιμούτσεται πέτςουνε ούτε αραβανίτσιχα μαειδέ αναιμουτά
Σάμπα τσαι Τσιουρακά– του Οχτώμπρη.
Κουιτέ : από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη
Ένα ατςέ μπράβο
Τθα καμπτζία νάμου ….
Μεταξένια συχαρητήρια ….
………..Εμέ Νιούντε Τσακώνικα ………Μεταξένια Μανούσου
Σάμπα τσαι Τσιουρακά – του Οχτώμπρη:Α Τσακωνοπαρέα…
Διαστσευή τσαι Γραφτέ τθα ΤΣΑΚΩΝΙΚΑ από τον Πάνο Μαρνέρη.
Α Βασίλω Χαμαρκιώτα ενάτθε τθα Σουδενά το  .
Αφέγκη σι ο Κώστα Παπαλεξόπουλε, τσαι Μάτη σι α Σιούλα Κορδέλη .
Έκι έχα δύου αϊθήνε το Πάνο τσαι το Γιάννο .
Στέφανούτθε το  τον Αντώνη Χαμαρκιώτα, ούγειε φονεύτε απο του Γερμανοί.
Με τον Αντώνη εμποίκαει δύου καμπτζία: το Σωκήρη τσαι τον Κώστα.
Βασίλω νία απο τουρ ηρωίδε Καλαβρυτινοί ματέρε εχκίε κίσου το κονάτσι σι τσαι αναστάτζε τα καμπτζία σι .
Σούτσε ο
Δετσέμπρη.
Διαδούτθε ότσι είνι παρείντε οι Γερμανοί τθα Καλάβρυτα απο όλοι του μερίλε .
Με ζώα, με μηχανοκίνητα με ούγειε δήποτε ντρόπο.
Πρεσσοί ήγκιαει αούντε ότσι άκια να έκι γινούμενε ατςέ κακό τσαι
Άλλοι ότσι οι Γερμανοί όκια είνι κονέγκουντε ου 'νι φύντε.
Μαθεύτε ότσι σκωτούκαει πρεσσοί τθου Ρωγοί, τθα Κερπινή τσαι τθα Ζαχλωρού τσαι αλλιά.
Διαδούτθε ακόνη ότσι δάκαει το «Ατςέ Σπήλη, Μεγα σπήλαιο» τσαι ότσι σκωτούκαει του Καογέροι.
Όα σ'έμαι μαθέντε αλλά ο 'μαει κιστίντε σι.
…..Αγάκη τσαι υγεία Θιλενάδε τσαι θίλοι……
Σάμπα τσαι ΤΣΙΟΥΡΑΚΑ – τουνΣερικχή :Για του νέοι :του Πάνου
Χουνέρι
Χούμελη
Ένι Χουιντούμενε
Χουρχουλέ
Χούι
Χουρχούα
Χράσιε
Κονέγγου
Ένι χουιντούμενε με το
Χουνέρι πφι επαθήκα αλλά ενι χουιντούμενε τσαι ο Αναστάση για τα δικά σι
Ο άραχλε επαθήτσε χουνέρι τσαι πφι ένι τσάχου ένι χουιντούμενε
Ο χουρχουλέ ο σταμακίε μπίτι για μπίτι επφέρη τ'αργά
Βρε τσι χούι τσαι έγκεινη να μη βάνερε γρούσσα τάσου…
Ετσιτάε
Ζεμακιστέ
Άϊ τάνου το γούνα μι
Τσαι ετθαήε, γιομήτσε χουρχούλε
Ο προφτάκα να νι θύου τον έριφο τσαι εζάτσε το κρίε όλιου
Ο 'σι αού μι βρε κουβάνε τσερατά , κια έσι κονέγγου πάσα αργακινά ;
Με το καλέ να
Ξημερουθούμε όλοι νάμου ..
Σάμπα τσαι ΤΣΙΟΥΡΑΚΑ – του Μάτζη:παππού εγγονέ :του Πάνου Μαρνέρη
Σάμπα τσαι Τσιουρακα–του Μάτζη: Α Τσακωνοπαρέα ..
Παππού εγγονέ : του Πάνου Μαρνέρη ..
—Σιάτη μι μακρία κάτσα μη κχολίτσερε μουχλάτσα
—Παπού τσι μουχλάτσα μ'έσι αού;Μπάτσε έσι παρανιού
—Σιάτη μι τσαι εγγονέ ο νιάτσερε για το κορωναϊέ
—Ναι παππού μι νι ενιάκα τσαι αφτοϊστά αραμάκα
Αφού κλείκαει τα σκολεία
Σίγουρα ου 'νι μπίτι αστεία .
—Όχι δα σιάτη μι γλυκά τα πράματα ούνι τόσιου κά
Ένι πρεσιού κχολικικό έντενη ο Κορωναϊό
—Παππού μι εκιού να φυατθείρε τάσου εκιού να μαζουθείρε
Τα σούρτα φέρτα να σ'αφήρε παππού να μ'ορτσιστείρε
Παλληκαρίλε ο θα ποίρε τσαι θα συμμορφουθείρε
—Σιάτη μι μ'έσι μαούνα ;
Σ'ενίου μ'ένι δατά α γούνα
Ένι σκληρέ κάρυ ο γέρου τσαι ένταει όα σ'ένι ξέρου .
— Παππού γιούρε τουρ οχτώ α ούρα, έσα ίκχου τα μαγκούρα
Τςάχου έσα με καμάρι, κια έσα έγκου ;
Το παζάρι;
Έμα έγκου για καφε
Ο έρμο τσαι ο χολιατέ .
— Παππού μι βάλε μαλέ !
Κίε τα τσέα το καφέ
Τάτσου μη μπαήνερε, σκοπό ένι να νίνερε ……..
Καλε ξημέρουμα σε όλοι,
Ο ιό ποτέ μη μόλει …….
…… Εμέ Νιούντε Τσακώνικα ………
Σάμπα τσαι ΤΣΙΟΥΡΑΚΑ – του Φλεβάρη  : Ηλεχτρικά κουζίνα : του Πάνου Μαρνέρη .
Σάμπα τσαι ΤΣΙΟΥΡΑΚΑ –:του Φλεβάρη :
—Βρε θιλενάδα
Ως πφι να κλείουμε τουρ εψιού εσούκαμε τσιόα το κάμπο …
—Έσι έχα δίτσηε μαθές, παλιά έμαει τραβήντουντε βάσανα .
— Να στρούερε το μουάρι,να κχαμπάρε από τα τάνου γειτονία το κάμπο, έκει κοντά νία ούρα τσαι νία ούρα να γιουρίσερε κίσου τσαι γκάνα δύου να ψωνίσερε κάτσι ογή κάτσι οπά εφύτζε α αμέρα ..
— Ναι γειτόνισσα μι όντως έκι μαραμό τσαι παιδεμό .
—Να κατσάμε ογή το Τερέ νη έσι θέα να ζάμε πέρε τον Άγιε Λίδι νη το
Άστρη να ψωνίσουμε .
— Βρε Θωμαή ενίου έσι ρωτούα , εκιού από κια νιάτζερε ;
— Ογή το Τερέ νι άγκα αλλά πέκα εκιού μην έσι θέα να ζάμε …
—Κόψε ταν κουβέντα Θωμαή, ογή νια χαρά ένι , πφι είνι τσαι διτσοί νάμου αντροίποι , συγγενήδε μαθές …Κια να δρανήντουμε
Έδαρη;
— Τότθε ότσι σταμακίσει ο Νιχάλη να ζάμε να ποίουμε τα ψώνια νάμου ..
— Μονέ γιάγκεινη ο κάναμε;
— Ο Νιχάλη θα ζάει να κεί ένα καφέ με του κολλέγοι σι τσαι απέ θα μόλει τσαι άμα έμε έχουντε ζαλετθέ ,θα νι ποτσούει τσαι γραμμή για τα τζέα ..
—Να ζάει ο άντρωπο να ζάει
Να νι τσεράου τσιόα …
— Έα έα βρε Σιούλα έα να ζάμε να οράμε τσι είνι έχουντε .
—Ορή Θωμαή εζού ό'νι έχα ιδέα, δίχως ετίου ούτε πφι έκι θα ποίου τα κουτουράδα να μόλου ….
Καλέ ξημέρουμα,να βοηθήνουμε άμα τσαι έμε πορούντε ..
Σάμπα τσα ΤΣΙΟΥΡΑΚΑ – του Νοέμπρη  .
—Βρε Λενιώ άμα τσαι νι καοστσεφτήρε όρεγη τθου τόποι νάμου ο 'με ούτε έμαει έχουντε ετσιτάπα κχάρε .
—Βάρει κάλη βρε άντρωπο του Θεού μη νι γρουσουζιέμπτζερε;
— Πάλι τα ιίδα αρχινήερε ;
— Καλέ με τουρ ικχάρε νια χαρά ΕΜΕ έχουντε καλέ ιστορικό,
Με ένταει τα πλαστικά τθου πορίλε κάτσι ένι πρέπουντα να ναϊθεί.
— Ένι πρέπουντα να μπάει τθον εμαλέ του πάσα αντρούπου ότσι ένι χρήε νάμου να παραδούμε τθου νέοι τον τόπο καθαρέ όπφου νιε ερέκαμε ..
— Όμορφα τσαι ωραία είνι νιούμενα όπφου σε έσι αού, αλλά
Τσίπτα ο 'νι γινούμενε .
— Να μπάτσε τσαι ένι πρέπουντα να βάλουει ατςά πρόστιμα τθου παραβάται ..
—Τσι να αλήου αφού με τόσα πληροφόρηση ο άντρωπο ο 'νι καταβαίνου, ένι ειλικρινά κιστία ότσι ο 'νι γινούμενε τσίπτα ..
— Να παραιτηθούμε βρε Ελένη,
Τότθε θα έμε άξιοι τα τύχη νάμου .
— Ο 'νι ξέρα τσι να αλήου , ένι τθαείχα του χέρε ένι παραδουκχουμένα .
—Ογή πφι σ'έμε αούντε άμα ο ναϊθεί χούι νάμου ,άμα ο 'νι άρουμε με το τάσου νάμου εμαλέ τσίπτα ο 'νι γινούμενε .
— Ο Θεός να βάλει τα χέρα σι , τσι άλλιου να αλήου .
Να ποίουμε όλοι έκεινη πφι ένι πρέπουντα: το ΧΡΗΕ ΝΑΜΟΥ .
Σάμπα τσαι ΤΣΙΟΥΡΑΚΑ –του Απρίλη :Ηλεχτρικά κουζίνα  : του Πάνου Μαρνέρη
……..ΧΡΙΣΤΕ ΑΝΑΣΤΑΤΘΕ….
Να ξεφύτσουμε λίγο από το Κορωναϊό .
Το βίντεο έγκεινη έκι νατέ
Μπρου τσινεί έγκεινη όλιου με το Κορωναϊό …
Σάμπα τσαι ΤΣΙΟΥΡΑΚΑ – του Απρίλη  :
Ηλεχτρικά κουζίνα : του Πάνου Μαρνέρη ..
—Ουουου ως πόσα μηχανήματα
Πλέα βρε Θωμαή;
Όα για τα
Τσέα είνι ένταει ;
—Ναι ναι Σιούλα έδαρη τα τσέα όα με τα μηχνήματα σι είνι φερίκχουντε βόλτα,
Ως τσαι τ'αβουγά να ντούνει μηχάνημα είνι θέντε…
Ογή τάσου έσι τα πασχάλια ντι.
Εχάτθε ένα κηρούνι τσαι ένα σκουτέλι να ντούνει τα αβουγά μαθέ!!
—Τσαι άμα έκι
Μόνιου έγκεινη κα θα έκι .
Το άρτουμα να τςίψερε
Μηχάνημα , τον άντε να καβουρκίσερε μηχάνημα , τα πιάτα να κχρίσερε μηχάνημα για όα, όα μηχάνημα …
— Ουουου Έωνη σούσε ένα χάρο ο κατανέγκαει ακόνη ..
— Ο'σι αούα τσίπτα θιλενάδα ..
— Ακομπέτι ενεί εκάναμε για ιδουλεία όρεγη …
— Ναι ναι έα να σ'οράμε , τσαι απέ θα μόλει τσαι ο Γιάννη να βοηθεί νάμου τσαι να να μου εξηγεί …
—Έτρου σαν τα δικά ντι να νάρουμε νία …Να μη βοηθήρε ταν αρχά.
— Ναι ναι Σιουλλα μη Τςίντερε …
—Αμα ένι έχου ταν ιίδε έχε καλώς ειδεμής έα να έγκουμε ….
—Κάτσα βρε Χριστσιανά ακόνη ο κάναμε να φύτσουμε τσιόα;
Ουουου ο 'σι έχα μπίτι υπομονή .
—Τσι υπομονή βρε Θωμαή τσι ένι ξέρα εζού από ένταει ;
Νάκια έμαει αγοράντε γκανία κχιάνα νη γκάνα χερόϊμανε ο'νι αούα ντι ;
Καλέ ξημέρουμα … Αγάκη του καρδίε νάμου .
………… Μιλάμε Τσακώνικα ………..
Σάμπα τσαι ΤΣΙΟΥΡΑΚΑ – του Σερικχή :παππού εγγονέ : του Παπνου Μαρνέρη .
Σάμπα τσαι Τσιουρακά – του Σερικχή
Παππού εγγονε: του Πάνου Μαρνέρη …..
—Για Άλε μι σιάτη μι τσαι ποίε θα ποίνει έντεοι όλοι τουρ έρευνε;
—Ορή παππού σε κάθε κράτη είνι ποίντε έρευνε ο 'νι έτρου ;
— Καμπτζί μι ο 'νι
Νιουρίζου αλλά έτρου θα ένι ..
— Ναι παππού τα πλέτερα κράτη τθο κόσμο είνι πλερούκχουντα
Εργαστήρια πφι είνι ψαφούντα ..Είνι ποίντα έρευνε ..
— Ναι καμπτζί μι αλλά έντεοι τουρ έρευνε αφού σι ένι πλερούκχουντα
Το ούγειε κράτη , θα απαιτήνει ότσι είνι ερέχουντε, να σι ανήτσει ..
— Έα τα όγια μι ντεεεε … Ένταει έμε θέντε να άτσουμε …
—Τσαι τσι θα ποίετε σιάτη μι ;
— Νιάε μι κα παππού…
—Εμ ποίου ένι τσαι τσίπτα άλλιου ;
—Ορή , ορή παππού μ'έσι κοροϊδέγκου ;
—Όχι καρδία μι πφου ντε κάνε έγκεινη πάλι ;
— Με φαγγήστε λίγο ειρωνία τάσου τα όγια ντι παππού …
— Όχι καρδία μι έδαρη θα σοβαρευτού….
— Αφού ανταμούκχουμε λοιπόν νια βοά το μήνα για – ναμέρε
Θα Βάνουμε τάνου το τραπέζι , ότσι ένι έχου ερεστέ ο πάσα ένα τσαι θα μεριακχούμαει τουρ ιδέλε νάμου …
— Καλε με νιούμενε σιάτη μι αλλά ο άντρωπο ένι πλεονέχτα καρδία μι
— Έα βρε παππού μη φερίτσερε τον αποκλεισμό, κχοντούσου να νιάρε ταν ιδέα μι ….
Με το καλέ να ξημερουθούμε .
Να νιουρίζετε ότσι: Όλιου το μάαμα του κόσμου ο 'νι αγοράντα
…………….ΤΑΝ ΥΓΕΙΑ ……………
—Μπόρα ένι θα περάει τθον αγιούριστε θα ζάει—
Σάμπα τσαι ΤΣΙΟΥΡΑΚΑ – του Μάτζη  : Α Τσακωνοπαρέα .
Ποίμα Κορωνοϊό: του Πάνου Μαρνέρη .
Βρε κολέγοι έτθ' αούντε , τάχα μι έμε πορούντε
Αστροναύτοι
Να ναθούμε τθο διάστημα να ερεστούμε
Γιούρε από τα γης να αιωρηθούμε, τον ιό να ξεποτσουθούμε
Τσαι αφού κα κα ξεδούμε τσαι από το Κορωνοϊό γλυτούμε
Τθου φτώχειε νάμου κίσου να
Μαζουτθούμε .
Πάντως ένι νιά ιδέα, ενιουμένα κα τσαι ωραία
Ούγειε ο Θέου να γιουρήσει,το διάστημα
Για να νιουρίσει
Τότθε ανε απαραμάει
Τσαι για πάντα να κατσάει
Άμα όμως τσαι κεινάει;
Τσι ο άραχλε θα φάει;
Θά 'χωει άχανα για να μαζούει;
Τσαι αγού για να σκωτούει
Θα ερέσει αβουγούλια;
Τσαι κρίε από νησιούλια;
Θα ερέσει χιουρινέ,
Έριφο τσαι βοϊδινέ
Πφιίτα τραχανά φακά;
Μακαρούνια τσ'αρακά;
Θα ερέσει τάχα
Βατσιούλι;
Να κεί γκάνα κχιαούλι ;
Τσι κα πφι ένι νιούμενε, μακάρι να έκι γινούμενε
Όμως ο ιό να μου προφτάτσε τσαι τον ύπρε να μου εκιάτσε
Ταν ασικρία α συνέχεια ……
Καλε ξημέρουμα τθα Τσακωνιά τσαι σε όλε το κόσμο…
Σάμπα τσαι ΤΣΙΟΥΡΑΚΑ – του Αμάη : Α Τσακωνοπαρέα .
—Αμ εζού καημένα πφι σ'ένι ξέρα !
—Από σενίου πλέτερα έσι ξέρα
—Να ένι παρίου τσαι ο
Γιάννη ..
— Νίλει νι εκιού Θωμαή ουουου είνι τςέμουντε πούε τσαι χέρε …
— Σε καλέ ντι Βρε Σιούλα !
Ο θα να μου φάει τσιόα .
— Αμ ο θα να μου φάει αλλά θα ναθού σεργούνι..
— Βρε θιλενάδα τσι σεργούνι θα ναθείρε, ίσια ίσια πφι θα αφήερε τα παρούτςια ντι ογή ..
— Ορή ,
Α αλήίθα ένι
Ότσι ο 'νι έχα ιδέα από ένταει, αλλά σάματσι θα ένι α πρώτε..
— Όχι δά, ούτε α πρώτε έσι μαειδέ τσαι α τελευταία ..
— Θωμαή να μην έχει πρεσσά κουγκία όρκο μι γιατσί θα μη μπερδέψωει..
Ουουου τσι σ'ένι θέα εζού ένταει ..
Ο 'μα καμουκχουμένα όρπα χάμου …
— Νία χαρά θα σι φέρερε βόλτα Σιούλα, μην έσι στενάχωρε ….
—Ορή , έτανη α τελευταία πφι να μου εδενάε σα κα με φαγκήστε..
Εκιού τσι έσι αούα Θωμαή ;
—Οράτσερε πφι έσα φοζουμένα νια χαρά σε κατανέτζερε.
Έτανη ένι αούα τσαι εζού
Τσαι το λεκό
Χρώμα ένι έγκουντα με όα έξε κουγκία όα τσαι όα όπφου νι έσα θέα .
— Βρε γειτόνισα μι, ένι αραμούα υποχρεουτά
Σ'ετίου τσαι τον άτςωπό ντι , γιομάτα καούϊδα να ένι α τσέα νιούμου .
— Ορή
Έα να ζάμε να νι πλερούμε να μόλει τσαι ο Νιχάλη να νι ποτσούμε να έγκουμε του φτώχειε νάμου αγάλι αγάλι …
Καλε ξημέρουμα τθα Τσακωνιά τσαι σε όλε το κόσμο .
Σάμπα τσαι ΤΣΙΟΥΡΑΚΑ – του Φλεβάρη  .
Αίσωπο   :
Διαστεσευή από τον Πάνο Μαρνέρη ..
………..Ο τσυνηγό τσαι το λιοντάρι …………….
Εμπαήτσε κάκοιε τθο σίνα να τσυνηγεί.
Άμα τσαι τα άγρια
Νι άγκαει χαμπάρι εδρανήαει να ζάνει να γκριουφτούνει .
Αραμάτσε το λιοντάρι τσαι αφού αφήτσε ένα αβρυτέ νι έκι προτρέγκουντα να παλαίψωει .
Ο τσυνηγο τότθε νι εξερίε με το τόξο σι τσαι σαν
Νι ελαβούτσε
Νι επέτσε: Μάθε κατά πρώκιου ποίερ ένι ο αγγελιοφόρο μι τσαι απέ θα δοτσιμάσερε τσαι τα δένανη μι από κοντά ..
Το λιοντάρι λαβουτέ όπφουρ έκι νι εβαλήτσε τθον πούα.
Τθαν πορεία νι ανταμούτσε νία αλεπού τσαι νι έκι αούα: Γύρε κίσου τσαι πάλαιψε τσαι μη νι βάνερε τθον πούα, εκιού έσι ο βασιλήα νάμου.
Το λιοντάρι ν' απογήτθε: Εκιού ο θα μ'άτσερε γνώνη με τουρ αλεπογανίε ντι, γιατσί άμα τσαι ο ατζελιοφόρο του αντρούπου
Ένι τόσιου δενατέ για φαγγίσου πόσιου δενατέ ένι ο ιίδε …
Διδαχή : ένι πρέπουντα να έμε αλέστα τσαι να προορήνουμε το τέλη για να γλυτούμε το τομάρι νάμου …
Αλέστα  έτοιμο , αλεπογανία  πονηριά
, Αβρυτέ  βρυχηθμό
……ΜΕ ΤΟ ΚΑΛΕ ΝΑ ΞΗΜΕΡΟΥΘΟΥΜΕ ……
……………………Μιλάμε Τσακώνικα………………….
Σάμπα τσαι ΤΣΙΟΥΡΑΚΑ – του Αμάη
Σάμπα τσαι Τσιουρακά – του Αμάη : ΑΤσακωνοπαρέα
ΜΑΤΗ ΜΑΤΗ ΜΑΤΗ : του Πάνου Μαρνέρη
Ούρα ντι
Κα λεβέγκη μι ούρα ντι κα καμπτζί μι
Σύντροφο του πορίλε ντι , νάχερε ταν εφτσή μι .
Χαρά όκια
Ερέχησιου τα τύχη ντι να φκιάσερε
Τσαι μάαμα να γίνεται το χώμα πφι θα κιάσερε
Κακό ποτέ μη
Πάθερε, να μη βαριουγνωνήσερε
Λαλούϊδα να θυτρούνουει όκια τσαι να τςαχίτστερε ..
Μάτη ένι πάσα γουναίκα τάνου ταν ηγή πφι ένι ο φύλακα Άτζελε
Σε ένα καμπτζί όσοι χρόνου τσαι αν περάνει τσαι ο 'νι α γουναίκα πφι απλά θα φέρει ένα καμπτζί τθο κόσμο … Ένι α γουναίκα πφι ο θα νι βάλει τθο πούα πάρα θα μαζούει τα κομμάκια ντι ακόνη αν τσαι ετήνα ματούει …
Α γουναίκα πφι από ταν ούρα πφι ένι αραμούα απόκχαλε , νή ένι γεννούα ένι αναιμούκχα το εζού τσαι ένι γινουμένα εκιού…Α γουναίκα πφι ένι αγαπούα ντι για έκεινη πφι έσι τσαι όχι για έγκεινη πφι άκια να θέλει να έσι ….
Μάτη ένι α γουναίκα πφι θ'αλεί ο 'νι κεινούα για να φάρε εκιού ακόνη τσαι αν έκι θέα πάρα πρεσιού να φάει το τελευταίο κομμάκι τα κιτθέ.
Ένι α γουναίκα πφι ένι ξέρα να γιατρέμπτζει με ταν
Αγκαλία σι, ταν αγάκη σι ,τσαι με το θιλί σι .
Μάτη ένι έτανη πφι ένι νιουρίζα τσι ντ'ένι παιδέγκουνταδίχως  εκιού να νι αλήερε τσίπτα .
Μάτη ένι α γουναίκα πφι ό'νι έχα χρόνε να αρρωστεί , ένι έχα μόνιου χρόνε για να φρογκίζει , να μαγερέμπτζει , να κχρίζει ,να σιδερούτσει ,να σβαήχει , να παιζάχει τσαι να αγκαλιάζει .
Μάτη ένι αγάκη ..
Α Μάτη ο 'νι προδούκχα , ο 'νι βάνα νι τθο πούα, μόνιου ένι αγαπούα .
Μάτη ένι α γουναίκα πφι ένι ατσαιρένα το καμπτζί σι όχι με εγωισμό πάρα μόνιου με αγάκη … Α Μάτη
Πφι ο πουλήτσε το καμπτζί σι τσαι ας μην ό'κι έχα να φάει .
Α Μάτη πφι ένι χαροπαλαίγκα τάσου το νοσοκομείε να ζει νία ναμέρα παρατάνου όχι για σ ετήνα αλλά για το καμπτζί σι ….
Καλε ξημέρουμα…..
Σάμπα τσαι ΤΣΙΟΥΡΑΚΑ – του Νοέμπρη  :
Μάτη τσαι Σιάτη : ταρ Ελένη Μάνου….
—Άνι οι εποχέ μάτη μι, ο κόσμο ένι ορού απουρτέσε σι όχι
Κίσου σι…
—Απόγκεινι νεπαθήκαμε τα ζηνία όρκο μι, από ταν πρεσσά προδευκικότητα…Τσαί έμε έγγουντε κατά τον εννίατε…
—Μη σορίνερε έτρου τα πράματα μάτη μι, να σι ορίνερε από τα θεκικά μερία…
—Για άλε μι εκιού πφη σέσι ξέρα όα πλέα ποίερ ένι α θεκικά μερία;;;Το ξεβράκουμα ήμαρτον Θε μι εκοάσμα…
—Όχι δα, έγκεινι όνι θέα νι τσαί εζού, τσαί γκανένα νέο πφη ένι σεβούμενε το νιαυτέ σι όνι θέου νι, αλλά να στεφτείρε πόσα πράματα άνι για καλέ…
—Ένι όλιου αβουτάνε να ντι νιάου όρκο μι…
—Να, ορί, κάποτε άμα έκι γινουμένα σιάτη ν ήγκιαει κχοντούκχουντε μουγγό, άμα έκι γινούμενε υζέ, ήγκιαει ξεζίχουντε μπαταζίε να νι νιάει όλε ο ντουνιά…
—Αλήιθα ένι έγκεινι αλλά τσί να ντ αλήου σιάτη μι ενίου αφέγγη μι
Μεδενάε πρεσσά αγάκη, ο νιούκα ποτέ να μι ξεχουζίζει από τα αφούτσια μι…
—Ναι αλλά για θυνήτσου πφού ντέκι φωνηάντα α μάτη ντι, κουβάνα νιούτθα…Γιατσί έκι πρέπουντα να παραδούει προίκα να ντι παντρέψει…
—Βρε όρκο μι, καλέρ ένι ο όγο ντι, μεζιτσοί βολέ ένι αλήιθα ήγκιαει γινούμενα παρατράγουιδα με ταν προίκα αλλά στσέψου από ταν άβα μερία ότσι όκι πάντα έτρου, α προίκα έκι ένα ντρόπο να βοηθήνωι οι γονίε τα καμπτζία σου τθο ξετσίνημα τα ζωή σου…
—Τότθε τσ έσι κασημένα μάτη μι, κιάσε δουλεία, κιά ένι α ρόκα ντι να νέμε τα έζα!!!
—Έσι νια τιρτίλο εκιού, μ έσι κοροϊδέγγα τσιόα, κιά θα ρέσομε γαμπρέ να ντι δούμε…
….Καλε ξημέρουμα σε όα τα Τσακωνιά τσαι σε όλε τον κόσμο …
Σάμπα τσα Τσιουρακά – του Δετσέμπρη : Κουιτέ  από το βιβλίε «ΚΡΑΥΓΗ» .
Μεταξού σιάτη μι Φχαζιστούντε ορεσσιού .
Ντ 'έμε καμαρούκχουντε.
………..Εμέ Νιούντε Τσακώνικα ………Μεταξού.
Σάμπα τσαι Τσιουρακά – του Δετσέμπρη :Α Τσακωνοπαρέα .
Μπρού σούσουμε το σκολείε μ'εκάνε τον εμαλέ α προίκα μι .
Έκι πρέπουντα να γκριούψου τα ίδιτα τα προίκα μι να μη δάνει άμα ήγκιαει βάντε κχάρα ταν τσέα.
Γιουρήαμε κίσου το λοιπόν μπαλήκαμε τα τσινούρτσια ιίδιτα από τα σεντούτσια τσαι σε γκριούβαμε σ'ένα χαντάτσι ανάκοντα τα τσέα νάμου .
Σαν εσούκαμε το σκολείε οράκαμε του σκοποί
Τθον πόρε .
Επέκαει νάμου να μπαήουμε του σκάλε τσαι να ζάμε πρός τον ανοιτθέ πόρε.
Όρπα ήγκιαει δύου Γερμανοί τσαι αγριευτά, ήγκιαει αρίκχουντε τουρ ατσοίποι, (από δεκατέσσερι χρονού τσαι τάνου) τσαί σι ήγκιαει βάντε τθα χουρίσματα ταρ ίσιε μερία τσαι του γουναικοκάμπτζιουα τθα σοβά μερία .
Εχουρίαει νάμου με τον άτσωπο μι τσαι από έντανη ταν ούρα ο ματαράκα νι ζωντανέ .
Κρακοαμπαρουτοί τσαι πφατσικουτοί τάσου τθα χουρίσματα του σκολείου, έμαει τσίντουντε για τουρ ατςοίποι νάμου τσαι τα καμπτζία νάμου.
Ποτέ να μη λημονήνουμε το Ολοκαύτωμα τθα Καλάβρυτα.
Να νι θυνηκχούμαει για να δίνει νάμου κουράγιο τσαι δένανη ….
…………Εμέ Νιούντε Τσακώνικα …………..
Σάμπα  του Αμάη  .
Τσακωνοπαρέα .
Πρώτε του Μάη: του Πάνου Μαρνέρη .
Πρώτε του Αμάη
Αμέρα πφι ο κόσμο είνει μπαήνου ταν εξοχή .
Ένει μπαήνου ταν εξοχή για να γιορτάσει ταν άνοιξη , να χαρεί τα φύση τσε να θαυμάσει τάν ομορθία σι, με
Λαλούϊδα σι , το πράσινε σι.
Να θαυμάσει τσαι να καοκοκιάσει ταν Ανάσταση τα φύση.
Α πρώτε του Αμάη ένει ,επίσης παγκόσμιε αμέρα του εργάτα .
Καθιερούτθε τσαι εψηφήστε
Από τα εργακικά σωμακεία δίχως τα συναίνεση από τουρ επιχειρήσε ότσι
: Από τα  του Αμάη του  οι εργάσιμοι ούρε θα είνει
( Οχτάωρε ).
Τα πρώτε του Αμάη το  λοιπόν τριακόσιοι χιλιάδε εργάτοι , από δεκατςεί χιλιάδε επιχειρήσαι , σε όα ταν Αμεριτσή
Απεργήκαει
Επίτσεντρε έκι το Σικάγο πφι σε
 Αμέρε τάσου οι απεργούντε από σαράντα χιλιάδε ενάτθαει εκατό χιλιάδε … Τουρ επόμενοι αμέρε ενάτθαει επεισόϊδα μεταξύ ταν αστυνομία τσε τουρ απεργούντε τσαι ήγκιαει έχουντε
Νεκροί
Τσαι πρεσοί τραυματίαι .
Ταν Αμεριτσή πφι εξετσινήτσε έντανη α επανάσταση του εργάτα
, Ο 'νι γιορτασκουμένα
Τα πρώτε του Αμάη .
Α γιορτά του εργάτα ταν Αμεριτσή ένι γιορτασκουμένα τα πρώτε εβδημά του Σετθέμπρη .
(  ) Ένι τσιτέντουντα πάντα Δέφτερα γιάκεινη ένι άσα
Α μερομηνία .
Εζού λοιπόν εκιάκα δουλεία ταν Αμεριτσή , ανήμερα τα γιορτά του εργάτα του  του Σετθέμπρη το  ….
ΚΑ ΠΡΩΤΕ ΤΟΥ ΑΜΑΗ, ΚΑΛΕ ΜΗΝΑ, ΚΑ ΑΝΑΣΤΑΣΗ .
Σάμπα   του Αωνάρη  .
ΑΤσακωνοπαρέα με του Νέοι .
Εμπαήκατε το σίνα
Πόσιου θα κατσάτε οπά ;
Θα κατσάμε ως του πέντε με έξε α ούρα
Όρα να μπάτσε τσαι καγκιουθήτθε
Θα κχαμπάτε από το ιίδε ποριαϊθι πφι εμπαήκατε ;
Γιατσί ένει έχουντα τσαι άλλιου ποριάϊθι ;
Ναι ένει ένα σύρμα πφι ένει κόφουντα ταν έμισε πορία .
Τότθε να κχαμπάνε από οπά
Ένει κομμάκι ανάποδε
Τα κορφά α γρούσα να μπαεί
Τσαι όρπα να κατσάει
Τθο θρόνε σα βασίλισσα
Αιώνια να αραμάει
ΣΑΜΠΑ  του Αωνάρη  .
Καλε Σάμπα τσε καλε μήνα θίλοι μη.
( Νία θαυματουργά λιτανεία .)
Από το βιβλίε του Γιάννη του Κορόγου .
Διαστσευή τσε γραφτέ τα ΤΣΑΚΩΝΙΚΑ απο τον Πάνο Μαρνέρη .
Το  έκει νία πρεσιού δύσκολε χρονία για του Τεριώτοι .
Απελπιστικά δύσκολε .
Οα τα νάματα (γεννήματα ) , τα δεντρικά τσε τα γιδοπρούατα υποφερίκχουντα .
Ο'κει βρετθέ μπίτι , Μάτζη , Απρίλη τσαί Αμάη .
Ούτε νια κχιαούα ύο έντενη όλε το τσαιρέ για να δροσιστεί τό τσερέ τσε κχρατθέ χώμα .
Οα τα κουτσερά ( λαθούρι,βίκο , ρόϊδη , τσε όα τα νάματα ( φαέ , κρίσε τσε βρώνη, ) τσιτρινιαστά τσε Μαρεντά απο Δάμα του ήλιου .
Τα χόντα τάσου τα Λειβάϊδα τσερά τσε ίσια τσε μόλις πφι είγκιαει στέκουντα ορθά …
ΚΑΛΕ ΝΑΜΟΥ ΞΗΜΕΡΟΥΜΑ ΜΕ ΥΓΕΙΑ .
Έατθε το Τσέρφο για να ζάμε
Πλέρια ομορθία να οράμε .
Νια αμέρα όμορφο τσαι ένα μήνα καλε
Με το καλέ να μόλωει τσαι όλοι οι γιορτέ
Σάμπα  του Δετσέμπρη  .
Ένει ασού , σούκια , ρύποι ,σκουπιδάκια .
Ασίτσερε το γα
Ένει απαντέχου του ζηνίχτοι να νι ασίου νια βοά
Επφέρη τ' αργά ο
Νι ασίτσερε το γά
Τσαι ένει γιομάκιου σούκια ;
Νι ελησμονέκα ,
Ένα εμαλέ ένει έχου τσαι εζού
Έμα Θέου να μαζού
Τα κορφά
Να μπάλουμε κανία κχιαούα
Βούκιουρε .
Βράσε 'νει τα κορφά έτρου τσαι τα σούκια
Θα αραμάνει με τα τζάρα
Χατέ ο
Θα ζάει , αλλά το άλλιου ένει όλιου ασιτέ
Του κουβέντε να σ' ασίνετε μπρι να σι ξεστομίσετε
Τα γρούσα μην ασίετε ,γιατσί σούκια
Ο 'νει έχα
Πάρα να νι νιλήνουμε ,
Έγκεινη έν' απαντέχα
Το ταχία να ένει
Καλλίτερε από το σάμερε …
Σάμπα  τού Ιούνη
Διάλογο το φανάρι  : του ΠάνουΜαρνέρη
—Εκάνα τσεία Σταματού .
—Καουρ εκοκιάερε σιάτη μι, να φκειάσου καφέ ;
—Για σενίου όχι τσεία , ένι έχα γκιτέ .
—Έα σιάτη μι να ντι τσεράου ένα μαστιχούλι τσαι ένα λουκουμάτσι μαθέ για το καλέ …
—Τθαν υγεία ντι τσεία , σιδερένιε να έσι χίλιοι χρόνου να ζήερε .
-Ευχαριστούα τσαι τθαν υγεία ντι σιάτη μι , να χαίρησιου τον άτςωπο ντι , τα καμπτζιούλια ντι τσαι το νοικοτσιουρίε ντι καρδία μι …
—Ευχαριστούα πάρα πρεσιού βρε τσεία Σταματού
—Ορή όρκο μι ένι έχα δύου τςαϊθίλε τσαι κχάμποσιου νέμα να ξετσινήμουμε
Να οράμε άμα ντι αρεστσηθεί τσιόα ..
—Ένι σα μιτσιούλικο καμπτζιούλι τσεία ..
—Ογή όρκο μι ό'νι τσίπτα θα μάθουμε να φκειάνουμε τσουραπούνια τσαι γελεκάτζα τσαι φανελίτσε για τα καμπτζιούλια τσαι για τον άτςωπο ντι .
—Έσι αούα να σι καταφέρου τσεία ;
—Αμ τσι δα , όρεγη εμαθήκα εζού πφι ένι κούτσουρε …Τσαι ο θα μάθετε εκιού ;
Τον αέρα θα μάθερε …
—Να έχερε λιγάτσι υπομονή μονάχα τσεία μι γιατσί ένι τσαι χοντροτσιούφαλε …
—Χαχαχα με μποίτσερε τσαι γιάκα καλέ χρόνε νάχερε !
—Να έτρου καμπτζί μι θα νι θελιάζερε με τα νία θα νι περαήχερε όρπα τσαι πάλι από ταν αρχή…
ΣΕ ΟΛΕ ΤΟ ΚΟΣΜΟ
Τα κορφά α
Γρούσα
Να μπαεί
— Βρε
Ερήνη έντενη ο καφέ ο 'νι έγκου κάτου , ένι είχα τάν ένοια μι τα ιίτα , όπφουρ ένι ποίντα έκεινη το Αγιάτσιχο μπάτσε μπαεί το ύο τάτσου τσαι πολιουμπρίσει α τσέα ..
— Κίε το καφούτςι ντι μη φοζήσιου μόλις τελειούνει θα να μου ειδοποίσωει .
— Τσι θα ποίωει
Πέτσερε θα να μου ειδοποίσωει ;
— Ναι ναι μη φοζήσιου ..
— Ο'σι αούα μι θα βάλωει φωνά …
—Να είνι ποίντα ένα θράβαλε σα κοτζητέ .
—Είνι ακισταινούμενα τα άραχλα γιάκεινη είνι κοτζίζουντα ..
— Έτρου ένι δενάχουντα , αλλά
Όπφου τσαι να έχει α ιδουλεία
Θα να μου ειδοποίσωει .
— Καλεεεε τότθε να αντεχούμαει το κοτζιχτέ ….
—Άμα έσι τα κέφια ντι έσι έχα πρεσιού γούστο βρε γειτόνισα …
— Ναι έγκεινη νι ένι έχα !!!.
— Ορή να γιουρίσουμε τσαι το φετζάνι να νι ξοικάξερε .
— Τσι να ξοικάξου κάψο Ερήνη
Άμα τσαι έμα ξέρα το φετζάνι
Άκια να νι ποίνου τσαι για παράδε …
— Αφού νι έσι αούα βρε γειτόνισα .
— Ένι αούα ότσι κόψει ο μαλέ μι .
—Ότσι τσαι να ένι πάντως νι έσι αούα .
Καλέ ξημέρουμα θιλενάδε τσαι θίλοι , με υγεία ….
Σάμπα  του Μάτζη  .
Κάνα γλυκό φρούτη λοιπόν έκει ότσι έκει πρέπουντα για να γλυτσιάνουμε το γρουσί τσε το τθουμάτσι νάμου , τσε να τονούμε το αναιμικό κορμούτςι νάμου .
Έτρου έκει τότθε ως πφι νια Μαγιάτσιχο αμέρα ο θίλε μη ο Μανώλη με κοντοζυγούτσε τσε μυστικά με πέτσε :
Έα να ζάμε να φάμε κάνα μούρη από τα μουρία του Λουλά.
Μην εζουρλίστερε ;
Εχάτσερε τουρ εμαλοί ντη ;
Άμα τσε να μου κιάσει ο πφογκικό ή ο Λουλά τότθε τσι χαμπάρια ;
Νι' απογήμα .
Έτανη α κοτσινά μουρία ένει έχα κάτσι μούρε σαν τον ατςέ μη δάτθυλε με πέτσε τσε συνεχείε : Ο πρόκετε να να μου κιάσει ούτε να να μου οράει γκανένα …
ΚΑΛΕ ΞΗΜΕΛΡΟΥΜΑ ΤΣΕ ΠΑΝΤΑ ΜΕ ΥΓΕΙΑ .
ΕΜΕ ΝΙΟΝΤΕ ΤΣΑΚΩΝΙΚΑ
Σάμπα  του Νοέμπρη  .
Διαστσευή από το Πάνο Μαρνέρη .
Ο αγριοκάτσιουλε τσαι ο βούλε …ΑΙΣΩΠΟ
ΔΙΑΣΤΣΕΥΗ ΑΠΟ ΤΟ
ΠΑΝΟ ΜΑΡΝΕΡΗ ….
Ένα αγριοκάτσιουλε αβράε νία βοά ένα βούλε τσαι έκει Θέου να νι κχαπουλιάσει ..
Αρχινήε το λοιπόν να νι κακηγορήνει για τ ότσι τάχατες έκει ποίου πρεσσά αντάρα τσαι έκει ανταριέγκου τουρ αντροίποι .
Έκει κράζου τα μεσάνιουτθα , έκει κράζου κοντά σύνταχα δίχως σταμακημό τσαι ό 'κει αφήνου σοι να κιούψωει .
Ο βούλε απογήτθε ότσι νι έκει ποίου για το καλέ σου , να τθάνει να συγυριστούνει τσαι να ζάνει του δουλείε σου .
Ο αγριοκάτσιουλε τότθε νιε πέτσε : το χειρούτερε πφι έσει ποίου ένει ότσι έσει έγκου με τα μάτη ντοι τσαι με τουρ αϊθέ ντοι τσαι έγκεινη ένει κάτσι αφύσικο .
Τότθε πάλι ο βούλε νιε απογήτθε .
Έγκεινη νι ένει ποίου για να ποίνωει οι κότθε πλέτερα αβουγά να τσούνουει τα αφεγκικά μοι .
Τότθε ο αγριοκάτσιουλε αγριευτέ νιε πέτσε : Άμα εκιού έσει Θέου να ερέχησιου διτσαιουτέ για όα ένει δικά ντοι δουλεία .
Δικά μοι δουλεία ένει να ντι φάου γιατσί ένει κεινού …
Ο μύθο ένει αού νάμου ότσι : Άμα α πονηρά φύση ένει αποφασιστά να ποί ταν αμαρκία άμα ο καταφέρει σει με νία κα διτσαιολογία τότθε θε να νι ποί οπφου τσαι να έχει ….
Α αμαρκία ένει αμαρκία ,
Με διτσαιολογία ή μη
Γιάκεινη να
Μη νι
Ποίνωμε.
ΕΜΕ ΝΙΟΥΝΤΕ
Σάμπα  Αγούστου
 Τσακωνοπαρέα μοι .
Όρπα κοντά έκει τσαι νία μουρία τσαι όρπα έκει δεητά νία προβάτα
Τσαι νία γίδα ,τατθοί τσαι αφιερουτοί
Έντεοι τόν
Άγιε Γιώτρτση .
Με το ξαπόλημα του Αγίου να τσαι οι χαιρετούρε , να χρόνου πάσιοι , να ,
Να χαίρησιου το Γιώργο , να , βοήθα νάμου ο Άγιε τσα ,τσαι , τσαι …….
Από ταν αβα μερία ο τελάλη φωνηάντου καθώς έκει μπάνου τα τάματα τα δημοπρασία .
Ένα τάλαρε για το ταγάρι
… Άλλε ;Ένα δεκάρικο α γίδα
, Οχτώ δραχουμαί α προβάτα
, Άλλε , άλλε .
Τα καμπτζιοβόλια έμαει αρίκχουντε από κοντά τσαι κάνα τσείε από άλλιου χωριουδάτσι , έτενη με τα σειρά σοι να μου έκει χαϊδέγκου τα τσιουφά ,
Αλλά ο 'κει Βάνου τα χέρα σοι τα μπρούσα .
Ο 'κει ονοιάζου του τσείου
Μοι του Νικόα απο ταν Αϊθήνα .
Τσαι να έκει Θέου γκανένα
Να δεί κάτσι , ο 'κει
Έχου το χρήμα …
Όμορφο Ανατολή
, Α 'μέρα κα για να τσινεί
Όμορφα για να τελειούει ,πάλι για να ξημερούει
Μη ξεχένετε τα γιορτά νάμου
Σάμπα  του Αγούστου
Σάμπα  του Αμάη  …..
Α Τσακωνοπαρέα….
Αίσωπο  : Διαστσευή από τον Πάνο Μαρνέρη….
…….Ο έριφο τσαι ο Λιούκο
Ούγειε έκι παίζου τον αύλέ
Ένα έριφο ξεμακρέτζε από ταν κατούνα γιατσί νι έκι τσυνηγού ένα λιούκο .
Ο έριφο ακιστάτθε από το Δρόνη τσαι το τσαχητέ τσαι έτρου ο λιούκο νι εκιάτσε .
Τότθε ο έριφο γιουρήε τσαι πέτσε τθο λιούκο : νι ένι νιουρίζου ότσι θα μι φάρε αλλά για να μην μπαεί α ψιούχα μι έτρου άδοξα ένι Θέου να μι παιζάτσερε τον αυλέ για να χορέψου .Ο λιούκο το λοιπόν τσινήτσε να παίζει τον αυλέ τσαι ο έριφο σταλήε το χορέ ..
Έα όμως πφι οι κούνοι του νομήα
Άγκαει χαμπάρι το λιούκο τσαι νιε στρούκαει τθο τσυνήγι .
Ετήνε όπφουρ έκι δρανήντου να γλυτούει από του κούνοι έκ φωνηάντου :
Κα να πάθου , εζού ένι μακελάρη τσαι όχι μουσικό….
Διδαχή
: Άμα τσαι κάκοιε ποί κάτσι τότθε πφι ό 'νι πρέπουντα , μπορεί τσαι να χάει τσαι ότσι ένι ίκχου του χέρε σι ……
….Ταν ούρα πφι ο ' νι πρέπουντα, τσίπτα να μη ποίνερε,
Τσ' αμα χρειαστεί να νιλήερε , Τσακώνικα να νι αλήερε …
…………….Μιλάμε Τσακώνικα ……….
Σάμπα  του Γενάρη : Α Τσακωνοπαρέα
Πάνο τσαι Ελένη : του Πάνου Μαρνέρη
—Τσι έσι ποίου όρπα Πάνο ;
—Κατσατέ ένι
—Τσι θα αλεί έσι κατσατέ ;
—Για στάσου, κάτσα να οράρε ,
Πφου να ντι νι αλήου ;
Ααα με κάνε..
—Τσι ντε κάνε ;
—Πφου να ντι νι αλήου….
— Άλε νι ντε….
—Ένι κασίμενε
—Βρε ο 'νι το ιίδε πράμα;
—Όχι δα μπρούτερα επέκα (ΚΑΤΣΑΤΕ ΕΝΙ ) τσαι απέ ντι νι επέκα αλλοίου: (ΕΝΙ ΚΑΣΙΜΕΝΕ) για να κατάβερε …
—Θα μη παλαβούερε εκιού μον έτθα να ζάμε σεργιάνι
..Θέου έσι;
— Όχι ο 'νι Θέου ….
—Τότθε να
Ντι φέρου το καπόκι ντι .
—Τσι να νι ποίου το καπόκι ;
—Να ζάμε σεργιάνι
—Εεεε ο 'πέκα ντι ότσι ό'νι Θέου να ζάου Σεργιάνι ;
—Ορή εζού θα ντι νι φέρου τσαι ότσι έσι Θέου ποίε ..
— Ήμαρτον Δέσποινα θα ζάου να πριτθού .
— Όρα μη ζάρε να πριτθήρε ;
—Ο'σι κιστία μι ;
—Όχι δα Όρα μη τσαι ντι κιστίου ;
—Γιατσί ο 'σι κιστία μι
—Γιατσί για να ζάρε να πριτθήρε ένι πρέπουντα να τθάρε από όρπα πφι έσι κασίμενε ……
Έτρου να γιάμε λιγάτσι ..Το γέλιε ένι μακριουζωήα..Είνι αούντε .
Καλε ξημέρουμα ονείρατα γλυκά ..
…… Εμέ Νιούντε Τσακώνικα …….
Σάμπα  ΤΟΥ ΑΜΑΗ  .
……….ΧΡΙΣΤΕ ΑΝΑΣΤΑΤΘΕ ………..
Ταν Άνοιξη σε έμα νέμου το τσήπο του Κουτσογιάννη με το μπόλικο χόντη τσαι τα Ζενά .
Χοροσπηδούντα χοντάτα όπφουρ ίγκιαει τα
Βανίζα τσαι
Ριουφάλια , χοροσπηδού τσαι ο Ντερβίση χαρούμενε όπφου συνήθως .
Από τα πρεσσά παιγνίιδα τσαι χοροσπηδήματα έκει ανοίντα α όρεξη τθα ριουφάλια τσαι βανίζα τσαι γονακιστά κάτου από τα φούκχα τα ματερή σου ίγκιαει συλίντουντα το γά από τα μαστάρια σου … Οι ματέρε γιουρίζουντε του τσιουφάλε
Σου
Ση ίγκιαει ζουνισκουμένει τσαι ση ίγκιαει χαϊδέγκουντε αφού ίγκιαει σιγουρεγκουμένει ότσι ίγκιαει τα δικά σου .
Μαγικά εικόνα πφι έκει δενάχα αγάκη ,ταν αγάκη τα μάτη .
ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΟΙ .
Σάμπα  του Οχτώμπρη  .
Τερέ Τσακωνιά  : βιβλίε Γιάννη Κορόγου: : Διαστσευή τσα γραφτέ τα Τσακώνικα από το Πάνο Μαρνέρη …
………………Εμέ Νιούντε Τσακώνικα ………………..
Συνέχεια Τερέ τσαι Τσακωνιά  : βιβλίε Γιάννη Κορόγου
Διαστσευή τσαι γραφτέ τθα Τσακώνικα: από τον Πάνο Μαρνέρη .
Το τότθε λιμάνι έκι πρεσιού πιο τάσου ( δυκικά) ως το Καραβοστάσι ανάκοντα το σαμερινέ Δημοκικό σκολείε έκι δείντα ασφάλεια τθα παπόρια σου τσαι τθα εμπορέματα σου .
Οι σίνοι από τα Βόρεια τα Δυκικά τσαι τα Νόκια ήγκιαει τσαι έντεοι δείντε προστασία τθον αρχαίο Τερέ τσαι από τουρ αέρηδε τσαι από τουρ οχτροί .
Το Κάστρη πφι ένι ερικχούμενε ως σάμερε έκι α
Ακρόπολη του αρχαίου Τερού.
Ανατολικά του Τερού α Θάασσα τσαι τθα αβα τςεία σημεία λογκουτοί
Σίνοι.
Το πιό λογγουτέ
Μέρη έκι όρπα πφι είνι τα σαμερινα κακήφορα.
Λότζοι από τςουάδε ίγκιαει στσεπάζουντα το μέρι,
Ούγειοι τσουάδε ίγκιαει δείντε τα ξυλεία σου τσαι το κχαβούκι απο του βελάνε έκι χρησιμέγκουντα για να βάφωει τομάρια τσαι τσίχιε νη έρια από ζώα …
Ακόνη ίγκιαει εμπορεγκουμένοι τα πολύκιμο πορφύρα, μπογιά κοτσινά από καβούκια (όστρακα) πφι νι ίγκιαει μπάντε τσαι δουλέγκουντε τθα πορφυρεία …
………ΚΑΛΕ ΞΗΜΕΡΟΥΜΑ ΘΙΛΕΝΑΔΕ ΤΣΑΙ ΘΙΛΟΙ……
Ο έατε τσαι ο βάτε
Νια βοά ο έατε τσαι ο βάτε ογονέγκαει αναμεταξύ σου .
Ο έατε έκι περηφανεγκούμενε τσαι έκι αού …
Εζού ένι πρεσιού όμορφο , αψελέ , λυγερόκορμο τσαι ένι ωφεού τθο να φκειάνωει στσεπέ
Τουρ Αγίουνε τσαι τθο να ναυπηγήνωει παπόρια
Ούγειε τσαι τσι , θα παραπαριστεί με σ'ενίου .
Ο Βάτε όμως σαν ενιάτσε ένταει όα απογήτθε :
Ξοίκα να οράρε άμα τσαι στσεφτήρε τσαι θυνητθήρε όα τα τσικούρια τσαι όα τα πριόνια πφι ντι είνι μοζαήχουντα τσαι κόφουντα ντι σίγουρα θα θελήσερε να ναθήρε βάτε ……
Ο 'νι πρέπουντα να παινεγκούμαει για το όνουμα νάμου ,
Διότσι α ζωή σε έτεοι πφι ου 'νι ξακουστοί , ο ' νι έχα τσινδύνοι ..
Κολέγα μη παινέμπτζησιου , τσαι άφε τα κορδούματα
Γιατσί α ζωή ένι έχα μεν , αφρά , μα τσαι βαρία ζαούματα ….
Να έμε ταπεινοί τθα ζωή νάμου ….
ΣΑΠΜΠΑ  του Γενάρη  … Τσακωνοπαρέα μη .
Όρεγη τσε δύου χρόνου τθο θεατράτσι του Τερού ανανέγκα δύου σιατέρε .
Εμα έχου πετέ ότσι εκάναει τσε με συστήτθαει , τα γρούσα νάμου δύου σιατέρια , σε διαφορεκικό χρόνε .
Επέκα λοιπόν ότσι είγκιαει οι ηρωίδε μη .
Εκάνε α ούρα να νη μου ση καταονουμάσου .
Α Μπαρμπαρίνα τσε α Μαριλένα .
Έντεοι είγκιαει τσε είνει οι ηρωΐδε μη .
Έντεοι οι δύου όμορφοι , με το αζύγιαστε ταλέντο σου , Τσακωνοπούλε .
Μπράβο σου , συγχαρητήρια σου .
Ένει ευχαριστού έντεοι τσε του γονείε σου πφι εδέτθαει τσε με μπήκαει το χατήρι τσε τα τιμή ,οι μεν να απατζέλωει τσε οι άλλοι να επιτρέψουει να απατζελθεί το ποίμα , πφε εγράβα για του πατριώτε νάμου .
Συγχαρητήρια τσε του γονείε .
Πόσιου περήφανοι θα είνει για τα καμπτζία σου ;
Πρεσιού , φυσικά .
Τσε ενεί απο μερία νάμου οι Τσάκωνε -ίσε ,έμε καμαρούκχουντε τσε έμε το ιίδε περήφανοι τσε επίσης , είνει οι ηρωΐδε σε όλοι νάμου .
Κιστίετε έμε έχουντε τςε άλλοι να παρουσιάσουμε …
Ο αρχαιούτερε οικισμό από ότσι ένει δενάχουντα έκει έτενη του Γιωργουλή το Βόρειε μέρη τα τάνου γειτονία του σαμερινού
Τερού σε απόσταση περί τα δύου χιλιάδε μέτςα .
Κοντά το
Σπήλη πφι ένει τσαι το ατςίτερε τα περιοχή , είνει ερικχούμενα τσαι πρεσσά χάματα από το τότθε οικισμό .
Το ύο
Για τουρ ανάτζε σου νι ίγκιαει αρίκχουντε από τα
Κάτου βρύση τσαι τα κηγάϊδα .
Όρεγη τσαι πενήντα χρόνου ο Νικόα ο Κορόγο όπφουρ έκει σκάφου τα χούρα σοι ερέτσε μνήμα με κόκαα αντρούπου τσαι χωμάκινα βάζα τσαι κουνίλε
, Με ζωγραφιστοί αρχαίοι παραστάσαι…
Είνει έχουντε να αλήνωει ότσι κχάμποσοι πφι είνει έχουντε χούρε όρπα κοντά ίγκιαει έχουντε ερεστέ χρυσά Κωσταντινάτα τσέρματα.
Ο ' με νιουρίζουντε τσι ενάτθαει τα όσα ερέσταει , αλλά ο οικισμό κοντά το ατςέ σπήλη ένει έχου ιστορία από πρεσιού παλιά .
Τθο Τερέ , τάνου τσαι κάτου , ίγκιαει υπάρχουντε οι οικισμοί :
Πολιτέϊκα ( α ποιό πλούσιε γειτονία με τουρ ατςιτέροι τσέλε )
Τα Στρατηγέϊκα , Χαρατςέϊκα , τσαι Τσουκατέϊκα .
Για ύο α βρύση του Πολίτα τα τάνου γειτονία , του Αδά , τα Συντζά τα κάτου τσαι κχάμποσα κηγάϊδα.
Καλε ξημέρουμα τσαι κα συνταχινά σε όλοι νάμου.
Σάμπα  του Αωνάρη  .
Έτρου ένει α ζωή , ότσι παληέ ένει φύντα
Ένει παραγκωνισκούμενε , το νέο ένει παρήντα
Τσαι όπφου τσαι να νι ποίερε το νέο θα παλιαίνει
Για αιώνε έδαρη πρεσοί ,κανόνα έντενη ένει .
Ένει ο θα νι άτσουμε , όσιου τσαι αν προσπαθήμε
Έτρου λοιπόν επρέπουντα , έτρου να νι αφήμε.
Μα άμα α φύση θίλε μοι , το νέο θανατούει
Ακριβά τσαι έντανη θε να νι πλερούει .
Τσαι κιά έσει ξέρου με τσαιροί , ο κόσμο ίσως γιουρήσει
Τσαι ο τόπο έντενη ο ιερέ ,δόξε ματανιουρήσει .
Να έμε όλοι αγαπητοί , Τσακωνοπαρέα μοι .
Νία αλεπού νία
Βοά τσαι ένα τσαιρέ έκει παλαίγκα να ξεφύτσει από κάτσι τσυνηγοί .
Ανταμούτσε
Τα πορεία σοι ένα πφι έκει κόφου κάβα
Τσαι νιε παρακαλέτσε να νι γκριούψει .
Ο ξυλοτόμο νιε πέτσε
Έτζε γκριούψου τάσου το κάλιε μοι τσαι γκανένα ο θα ντι ερέσει .
Πράματις α αλεπού εζάτσε
Τσαι μπουζουλιάστε τάσου το κάλιε σι .
Μετά από κχάμποσε ούρα να τσαι οι τσυνηγοί .
Να μπάτσε τσαι Οράτσερε νία αλεπού νιε ρωτήκαει .
'Ράκα τσίπτα έκει αού με το τθούμα αλλά με τα χέρα σε έκει δενάχου τα τζέα .
Οι τσυνηγοί ο καταβήκαει τσίπτα
Τσαι φύγκαει .
Μετά από κχάμποσε ούρα να τσαι α αλεπού μπαήνα
Από τα τζέα τσαι δίχως να αλεί τσίπτα τσινήτσε να φύτσει .
Τότθε ο ξυλοτόμο νιε πέτσε.
Ο 'σει αούα μοι έγκεινη ένει το ευχαριστώ πφι ντε γλυτούκα τα ζωή .
Α αλεπού τότθε νι απογήτθε : Εζού
Άκει να ντι ευχαριστήου άμα οι χερονομίλε ντι
Ίγκιαει σύφωνοι με τα όγια ντι …..
Έγκεινη ένει έγκουντα με έτεοι πφι άβα είνει αούντε τσαι άβα είνει ποίντε …
(Αβα έσει αού τσαι άβα έσει ποίου
Ο 'νει ξέρου τσι να αλήου
Για ξοίκα μοι τσαι Άλε μοι ,ένει έγκου ή ένει παρίου ) Π .Μ
..Να οράμε όμορφα ονείρατα τσαι με το καλέ να ξημερουθούμε ..
Σάμπα  του Ιούνη (Σερικχή ) .
Διάλογο :Σωφερίνα :Του Πάνου Μαρνέρη .
-Ο 'σι αούα μι τσι άκει θα πάθου α σκοκεινά .
-Τσι ενάτθε βρε Παναγιώτση με τρομαήερε ;
-Ο 'κι θα στουκάρου κολλέγισα σε ένα δεντρικό ..
-Οϊμέ με με που νιε παθήτσερε θιλενάδα ;.
-Να έμα ξοικάζα του πούε μι οπά πφι εβαλήκα ταχύτητα ,
Έκεινη το ρημαϊδακό ρουθουνίζουντα ο 'κι σταμακίχουντα , φύτζε από τα πορία τσαι ντουγρού για ταν ελία .
-Νιε στουκαρίερε γειτόνισα .
-Θα ζάου τα Δέσποινα να ανάψου το καγκήλι σι
Σάμερε, πφι
Εβαλήτσε τα χέρα σι .
Να σκωρήνου τσαι το
Διάσκαλε πφι πατήτζε το φρένο από τα μερία σι τσαι σταμακίε το έμισιου μέτςη…
Επφέρη έκι ποίντα σα ψημόριφο σάμερε σα βοτςιατέ βου κακό νάχει.
-Φοζάτθερε Παναγιώτση ;
-Ψιουχρέ έμπορα με 'κόβε ..Α ψιούχα μι ζάτσε τα Κούλουρη ……
Αλλά κια θα μι ζάει …
Εσταμακίερε μετά από έγκεινη θιλενάδα ;
Ναι κολλέγισα μι επέτσε ο καψο διάσκαλε ,καλέ άντρωπο.
-Ορή σάμερε ο θα ποίουμε άλλιου , ο θα ντι χρεού μη φοζήσιου
Γιατσί να μη ποίουμε διάσκαλε ;
Νιε πέκα
Με πέτσε ορή , έτζε τα τζέα μη παρήσιου ταχία , ξακιστάσου ησύχασε τσαι έα ταν ασικρία τσαι όα θα ζάνει νία χαρά .
-Ετήνε ένι ξέρου καλύτερα Παναγιώτση , ποίε ότσι ντε
'Πέτσε τσαι ταν ασικρία μέρα του θεού ένι ……
ΝΕ ΤΟ ΚΑΛΕ ΝΑ ΞΗΜΕΡΟΥΘΟΥΜΕ , ΑΓΑΚΗ ΤΟΥ ΚΑΡΔΙΕ ΝΙΟΥΜΟΥ ……….Εμέ Νιούντε Τσακώνικα ……….
ΣΑΜΠΑ  του Σετθέμπρη  .
ΑΤσακωνοπαρέα με του νέοι .Τσακωνικα με το Πάνο
Όρα μοι κα …
Γιατσί τσι επαθήτσερε ;
Τσίπτα ο παθήκα
Αλλά κάτσι βολαί με έσει πρίγκου.
Με πρίερε τα σκόκια κακό νάχερε
Κο να μόλει τα κουνία ντοι , πφε θα μ' αλήερε εκιού
Κο να ντι μόλει ξηνταβελόνι
Εξηνταβέλονε
Έδαρη με μπήτσερε τα σούκχα κρίε
Όρα να μπάτσε τσαι πάθερε ;
Κάθε βοά πφι ντ' ένει ορού μ' έσει γιουρίζου τα άντερα…
Τ' άντερα
Μ' έσει γιουρίζου
Αλλά τα γρούσσα έσει νιού , γιάκεινη ντ' ένει συχωρού
Να ξημερουθούμε με το καλέ τσαι να έχουμε ένα καλέ Σάμπα.
Νία γρία ό ' κι ορούα τσαι τόσιου κα τσαι εκαλέτσε το γιατρέ .
Α γρία συμφωνέτσε
Να να πλερούει το γιατρέ για το κόπο σι άμα τσαι έκι θα τελειούει ….
Έντενη με τα σειρά σι έκι έγκου τα τζέα έκι βάνου αλοιφή τουρ εψιλοί τα γρία τσαι όσιου έτανη έκει κχοντούκχα τουρ εψιλοί σι κλειστοί έτενη έκει ξαφρίζου το νοικοτσιουρίε τα γρία .
Αφού ετθαήε όλιου το νοικοτσιουρίε τα γρία τσαι α γρία
Έκει νατά κά
Εκχαράε το κόπο σι .
Α γρία ο κι θέα να νι πλερούει τσαι έτρου ο γιατρέ νι αποσούτσε το δικαστήριε .
Α γρία από τα νία μερία αμογήτσε ότσι ετάτθε να πλερούει το γιατρέ άμα τσαι έκι τελειούκχου αλλά όγο του ότσι ο μποίτσε κα δουλεία , γιάκεινη ο 'κι θέα να νι πλερούει .
Επέτσε ότσι
Ο γιατρέ νιε στραβούτσε μπίτι για μπίτι , γιατσί μπρι τουρ αλοιφέ έκι ορούα όλιου το νοιουκοτσιουρίε σι αλλά έδαρη ό 'κι ορούα τσίπτα …..
Α διδαχη ένι ότσι : οι πονηροί
Ου 'νι καταβαίντε ότσι με τα πλεονεξία σου είνι προδούκχουντε οι ιίδοι τουρ εαυτοί σου ….
Καλε ξημέρουμα …… Εμέ Νιούντε Τσακώνικα ……..
Σάμπα  του Σερικχή  .
Α πρώτε γειτονία
Σε ένει χρωστού
Ή μάλλον σε έμε χρωστούντε ,εζού τσαι οι αηθήνε μοι , ευγνωμοσύνη
Έτεοι τουρ αντροίποι πφι επαραχωρήαει το χώρε του γονείε μοι .
Εζού ένει ο Βενιαμίν
Τα οικογένεια .
Όπφου τσε να νη ποίουμε οπωσδήποτε επεραήα καλλίτεροι ,λιγούτερε βασανιστοί χρόνου από τουρ αϊθήνε μη .
Βασανιστοί
Ένει εννοού από μερία
Καούδια τσε άνεση
Γιατσί από αγάκη έμαει έχουντε τόσα πρεσσά πφι έκει περισέγκα για να πετάει τσε να ταξιδέψει σε όα τα ρυάτζα , του πλεύρε τσε του βράχοι τθο Γαβρόρεμα .
Α αγκαλία τ' αφέγκη μη , α πιο σιονιστά αγκαλία του κόσμου.
Τα λίγα καουδάτζα πφι έκει φερίκχα α μάτη μη ( μετά από πρεσοί στερήσε ) ίγκιαει τα ποιο λαχταριστά , τα πιο γλυκά τα πιό καοδετθά.
Οι τούρτε οι σαμερινοί ,όα τα καταΐφια τσαι όλοι οι πάστε ού 'νει κιάντε μπάζα σάμερε πουρτέσε σε νία, ναι σε νία , καραμέα του τότθε , τσαι σε νία φιλέρα από πορτοκάλι….
Ή μανταρίνι …
Ο ' νει θυμούμενε τσε πάρα πρεσά από τα πρώτε μη γειτονία .
Απανούσε ακριβώς έκει α τσέα του Σταύρου του
Λυρή , με ταν ωραία ση μουρία .
Απουρτέσε α τσέα του Παναγιώτη Γκουβύση (Παναγή)
Τσε α τσέα του μπάρμπα Νικόα Τριανταφύλου (Ροσκοσόν )
Ακατούσε ακριβώς ά τσέα του μπάρμπα Νικόα Λάμπρου του (Κλίμα ) τσε α τσέα τα γρία Κανέλα πφι έκει Βάνα α μαμού μη α Ελένη του προβάτε … ( Έδαρη ο 'νει υπάρχα ) .
Οράτε μη νι' αφήετε , γιατσί άμα νι' απαρατήετε
Έγκλημα θε να ποίετε ….
Σάμπα  του ΦΛΕΒΑΡΗ   .
Αίσωπο  : Διαστσευή : από τον  Πάνου Μαρνέρη
Σάμπα  του Φλεβάρη  .
ΑνΤσακωνοπαρέα .
Αίσωπο  : Διαστσευή από τον
Πάνο Μαρνέρη …
………..Ο χωρόγο τσαι ο αητέ ……..
Ένα χωρόγο νία βοά ερέτσε ένα αητέ αγκραητθέ
Σε ένα δίχκυ .
Έκει στέκου όρπα
Αποχαυνουτέ τσαι έκι καμαρούκχου ταν όμορθία σι
Αφού νιε καμαρούτσε τσαι νιε θαμάε νι ξεγκραήε τσαι νι αφήτσε ελέφτερε .
Από ότσι
Εδενάε ο αητέ
Ο λησμονέτσε νι ποτές .
Νια βοά
Το λοιπόν πφι ο χωρόγο έκει κασήμενε τα σίντα του τοίχου πφι έκει έτοιμο να βροντάει ο αητέ σα νι οράτσε , ρουκίε τσαι βουκχιάε το καπέλο του χωρόγου .
Ο χωρόγο με τα σειρά σι ανεμούτθε
Από χάμου τσαι εβαλήτσε τον αητέ
Τθο τσυνήγι …
Αητέ τότθε τσαφήτσε το καπέλο πφι ετσιτάε του πούε του χωρόγου , ούγειε νι άτζε νιε φορέτσε τσαι αγάλι αγάλι άτζε τα πορία
Του γιουρισμού .
Σαν εζυγούτσε τθα μερία πφι έκει κασίμενε νιε κάνε παραφάγκηση διότσι ο τοίχο έκι
Βροντατέ .
Τότθε ο αητέ σφυρίε δενατά τσαι ο χωρόγο καταβήτσε ότσι ο αητέ νι ανταποδούτσε το καλέ πφι νι έκει έχου μπητέ …
Διδαχή : ούγειε ένει έχου παρτέ
Καοσύνα , ένι πρέπουντα να νι δίνει κίσου τσαι ούγειε ένι ποίου καλέ
Κάκοιε άλλε θα ντι νι δει κίσου …..
Καλε ξημέρουμα σε όλε το κόσμο .
Με υγεία τσαι αγάκη ..
…………….,,Εμέ Νιούντε Τσακώνικα ……………..
ΔΙΑΛΟΓΟ : Α ΓΡΟΥΣΣΑ ΝΑΜΟΥ : του Πάνου Μαρνέρη
Σάμπα  του Αγούστου  : Α Τσακωνοπαρέα
—Ελένη ;
Του πόσοι του μηνέ ένι σάμερε ;
—Έα βρε Πάνο, μ'έσι κοροϊδέγκου ;
—Όχι δα;
—Βρε Πάνο ταν ατσιπφέρη έκι Δεκαπενταύγουστε, έκι α γιορτά ντι …
—Ναι Λενιώ τσαι του  έμαει ζατοί το Πραστέ πφι επεραήαμε τόσιου μα τόσιου όμορφα.
—Ουουου τσι ωραία, ενιάκαμε τσαι ταν παράκληση τθα Τσακώνικα, τσι πιο όμορφο μαθές ..
—Ο χρόνε ό 'νι έχου σταμακημό Λενιώ !!!
—Καλά ο 'σι έχου καταβητέ ακόνη ότσι σάμερε ένι α γιορτά νάμου ;
—Να μα τα Δέσποινα , έδαρη εσυνεικά ότσι ένι α ατςά νάμου γιορτά, α γιορτά τα γρούσσα νάμου .
—Ο 'σι αού μι ;;
—Ναι να ντ'αλήου ..
—Ο 'σι αού μι έσι έτοιμο, όα κά, οι ετοιμασίλε, όα α Τσακωνοπαρέα απίκο ;
—Ναι, αλλά ένα χκιουποκάρδι νι ένι έχου ..Για τα καμπτζιούλια νάμου, για τουρ ατςιτέροι, για το νιαυτέ μι, για όλοι νάμου..
Α γιορτά τα γρούσσα νάμου ένι έντανη, ο 'νι τσαι λίγο μαθές;
—Ορή Πάνο, όα νια χαρά θα ζάνει τσαι τα καμπτζιούλια νάμου, τα φυντάνια νάμου, να 'ράρε ότσι θα είνι τα καλύτερα
—Μακάρι , μακάρι ..Από το τθούμα ντι τσαι τθου Θεού ταν αβουτάνα .
—Μέ το καλε νά μόλετε όλοι νιούμου τα γιορτά νάμου.
—Α Τσακωνοπαρέα ένι αντεχουμένα νιούμου.
Σάμπα  Του Μάτζη  .
ΤΟ Ζαρίτσι
Κάθε βοά πφι ένει έγκου το Ζαρίτσι , ένει ξανά γινούμενε καμπτζί
Με ένει φαινούμενε ότσι ένει ξαναζού σε έτανη ταν εποχή πφε αφήτσε πρεσσά σημάϊδα τάσου μη .
Ο βάλτε γιούρε τα  στρέμματα έκει τόπο για να φωληάζωει τα κουνούκια .
Κια να κιούψερε του νιούτθε από το κουνούκι !!!
Γραφικό έκει ο βάλτε , με του μεριχίλε ση τσε το βούρλε πφι έκει χρησιμέγκου για δεμακικό .
Μόνιμοι κάκοιτσοι το Ζαρίτσι ο Γιάννη Κότσιφα ( Νέλο ) ο Τάσιο ο
Λάμπρου ( Γκιότσαλη ) τσε ο Νικόα ο Ολύμπιε .
Έντεοι εστάτθαει οι φύλατσε τα περιοχή , τα δε περιβόλια σου παραδεισένια με τα πανέμορφα δεντρικά σου …,
ΤΣΑΚΩΝΟΠΑΡΕΑ ΜΗ : ΚΑΛΕ ΞΗΜΕΡΟΥΜΑ .
Ορειάτε .
ΣΑΜΠΑ  του Νοέμπρη  .
Τσακωνοπαρέα μοι..
………ΤΣΑΚΩΝΙΚΑ με το Πάνο………..
Α πρώτε βοά πφι εκατστρέφτε α Παλιόχωρα έκει το  τσαι ενάτθε από του Φράτζοι Σταυροφόροι .
Οι Παλιοχωρήτε ίγκιαει
Έχουντε φασαρίλε με του Σταυροφόροι
Φράτζοι από το  ως το  πφι ενάτθε α καταστροφή .
Α δέφτερε ενάτθε το  .
Ο Ιμπραήμ άμα εδάτσε το Πραστέ μετά εδάτσε τα Παλιόχωρα .
Για να γλυτούνει τα καμπτζία τσαι οι γουναίτσε του τόπου
Από τον Ιμπραήμ ,
Ο Αγιε Πετρίτα Αναγνώστα Κοντάκη εβοηθήτσε
Σε φυγαδεύαει
Με Κρανιδιώτσιχα
Καΐτσια
Ταν ατζά στερία τθο
Κρανίδι .
Είνει ερικχούμενα
Δύου τραγούϊδα
Πφι είνει ιστορούντα ταν άμυνα από του τςεί αϊθήνε .
Το ένα
Τα δύου ένει αναφερίκχουντα το Κωσταγκή πφι εσκωτούτθε από τουρ αϊθήνε σοι γιατσί
Νιε περαήαει για Τούρκο .Ο νιε νιουρήαει διότσι ετήνε τσαι ό μαύρε σοι
( Το άγο σοι ) ίγκιαει βαφτοί κοτσινοί από το πρεσιού
Αίμα .
Όρπα πφι εσκωτούτθε λοιπόν νιε δούκαει το όνουμα Κώστα .
Κώστα νι είνει αούντε τσαι σάμερε
Τσαι ένει ερικχούμενε
Νόκιε μέρη τα Παλιόχωρα ανάμεσα τα πορία για Σοχά τσαι Στένουμα .
Το τραγούϊδι έγκεινη
Θα νι γράψου πρώτα έτρου όπφου ένει γραφτέ
Όπφουρ ένει
Απαραματέ τσαι μετά τα ΤΣΑΚΩΝΙΚΑ .
Να έτθε όλοι κα τσαι κα να ξημερουθούμε
Ως ταν τελευταία αναγανία α ψιούχα μη έκει ανήκα τον Άγιε Λίδι , μόλις όμως εσούκα του Λίμνε , α σκέψη μη παρατήτσε τον Άγιε Λίδι τσε νοσταλγικά εςούβε τθο χωριουδάτσι μη το Τερέ .
Α σιόμαση τα πατρικά μη τσελή , α γειτονία οι θίλοι μη , οι συτζενήδε εμπλέβαει , παραμερήαει τον Άγιε Λίδι απο τα σκέψη μη .
Α σιονιστά , εγκάρδιε τσε όλιου χαρά Αποκριάτσιχο , ατμόσφαιρα
Έκει ατςεραίνα τα νοσταλγία μη .
Με τουρ εψιλοί τα σκέψη μη έμα ορού , το μανάρι θυτέ τσε κρεμαστέ απο το τσιτζέλι , του συτζενήδε πφι έμαει αποκριούκχουντε μαζύ , με τα αστεία σου τσε τα κειράγματα σου .
Επίσης το έθιμο με το γκριουφό μακαρούνι , το προστσέφαλε , ταν αρμυροκολιούρα τα καθαροδεφτέρα με το ποθητέ όνειρε …..
Σάμερε τ' αργά ένει νία ατςά γιορτά
Ένει τα γρούσσα α γιορτά το Σάμπα έγκεινη τ'αργά .
Έατθε να μαζουτθούμε τσαι να καοερεστούμε
Τα γρούσσα να νιλήμε τσαι να χοροσπηδήμε
Έατθε όλοι με το Δρόνη ,ενιάκατε Τσακώνοι
Για τα γρούσσα τα Μαμού , το θεατράτσι του Τερού .
Από Σίταινα Γαστένιτσα Πραστέ , είν' παρείντε ένα σωρέ
Τσαι από τον Άγιε Αντρία
,Πρεσοί είνει τα πορία
Από Άγιε Λίδι τσαι Βαστσίνα ,τσαι Τσακώνοι απ' ταν Αϊθήνα
Μέανα Πραματευτά παρείντε είνει τσαι από οπά
Λειβάϊδι Τερέ τσαι Σαπουνάτσι ,
Γιομήτσε του Τερού το θεατράτσι .
Διάλογο : Σωφερίνα : του Πάνου Μαρνέρη .
-Παναγιώτση πφουρ εζάτσε το μάθημα ;
-Κολλέγισα τσι να ντ'αλήου τσαι τσι να ντι μογίου …
-Άρεσικχούμενε
Ντ'έκει ;
-Εζουρλίσμα έδαρη τα γεράματα μα το θεό …
-Βρε βρε τα Παναγιώτση , αμ εκιού έσι παραογιστά από τα χαρά ντι
-Ουουου κολλέγισα
Κολλέγισα
Μι Ευχαριστούα πρεσιου όρκο μι .
-Γιατσί πράμα μ'έσι Ευχαριστούα Παναγιώτση ;
-Πφι με δούτσερε ταν ίδέα ντεεε ….
-Πότε θα ξαναζάρε ;
-Ταχία βρε Λίενα
, Ο 'σι έχα νιατέ πφι είνι αούντε τα βράση ένι κχολίχουντα το σίδερε ;
-Αμ νιατέ νι ένι έχα , εκιού να οράου κια θα κχολίτσερε ;
-Μ'έσι περιπαίζα γειτόνισα Λίενα ..
-Όχι δα …
-Γιατσί κάτσι ετσιτάπα ενιάκα , έσι αούα να παραφαντούμα ;
-Έα βρε γειτόνισα ένι αούα τσαι κάνα χωρατέ ….
-Βρε χωρατέ ας ένι ,περιπαίζα μι να μπάτσε έσι , γιατσί θα φαηθούμε σαν του κχρίπε …
-Έα βρε γειτόνισα , πφι να μπάλου τσαι εζού το Καρβούνη , ένι αναιμούκχα κάτσι αηδίλε …
-Μην αλήνερε κατάρε ..
Τσι κουβέντα έκει
Έτανη ..Για Όρα μι κα …
Καλέ ξημέρουμα βοηθήνετε όκια έτθε πορούντε ..
ΣΑΜΠΑ  ΤΟΥ
ΑΜΑΗ  .
Μέρη για
Εκκλησίασμα , μέρη για του χαρέ
Μέρη γιατο παιδόκοσμο για όλοι του γιορταί .
Το χκίριε φρεσκομπογιακιστέ , οι αυλαί καοσυγιριστοί
Οι πόρου ίγκιαει λουστραριστοί οι σκάλε καοσαρουτοί .
Ο τόπο κατανυχκικό ,νία άκρα ησυχία
Κατσάκα το υπόστεγο τσαι 'νοίκια ηρεμία .
Κια είνει οι δόξε ντοι οι παλιοί ο κόσμο κια εζάτσε ;
Το τότθε ο
'Νει πλέα ογεί , το τότθε επεράτσε …
Τσαι όμως , ο Άγιε Γιάννη έν' καρτερού τσαι είνει απαντέχου
Τσαι τσι άλλιου ένει πορού να ποί ;
Επιλογέ ο 'νει έχου ……
Νιλήνετε τα γρούσα νάμου .
Ένει χρήε
ΣΑΜΠΑ  του Γενάρη  .
ΤΣΑΚΩΝΟΠΑΡΕΑ μοι
ΤΣΑΚΩΝΙΚΑ με το Πάνο για του νέοι
Πορούμα  μεγάλο δεμάτι , ζάλωμα .
Πορόκλι  τουφωτό κλαρί
Που
Κλείνει το άνοιγμα
Της πόρτας .
Πορκί  πορτούλα
Καημένα τσαι εκιού ο 'σα ζαουκχουμένα νια πορούμα ρείτσια ;
Εζάκα επφέρη Νιχαού , τσαι ενέγκα νια πορούμα καϊδί για τουρ αιγίδε
Να μ' αποσούει ο Νιχάλη με το αγροκικό οπά το άκχο να ποτσού κχαμπόσοι πορούμε κχριανίδε
Τράβητσε έτανη ταν απφαλία να νι βάλουμε για πορόκλι .
Βάλε κάνα δύου πορόκλια το τσάρκο μη φύτσωει τα ζωντανά
Τσάρκο  μικρό πρόχειρο μαντρί με
Απαλιές
Φτειαγμένο για να μπορούν να βάζουν και να ξεχωρίζουν ζωντανά
Κλείε το πορκί καμπτζί μοι γιατσί ένει φουσού
Νιε εκλείτσερε όλιου γιούρε , γιούρε ;
Ο 'σα αφήνου ένα πορκί ;
Να έμε όλοι νάμου χαρούμενοι .
Παππού εγγονέ : Του Πάνου Μαρνέρη …
-Βρε παππού με πέτσερε ψέμματα ;
-Εζού όρκομι ποτές ….
Να μι προφτάσου να ξημερουθού .
-Με πέτσερε παππού ότσι παλιά τότθε πφι έσα
Εκιού καμπτζί
Ου 'γκιαει έχουντα ναρκωκικά
Έτρου ντε πέκα
Καρδία μι .
-Ενίου όμως παππού άβα με πέκαει ….
-Σαν τσι ντε πέκαει σιάτη μι ..
-Να ότσι : τα Ναρκωκικά είνι ερικχούμενα από πρεσιού παλιά μπρι τσαι από του διτσοί ντι χρόνου .
-Το τόπο νάμου ;
-Παντού παππού ..
-Ο 'νι ξέρου για άλλοι τόποι αλαργηνοί αλλά όρεγη το τόπο νάμου ετσιτάπα πράμα όχι καμπτζί μι
-Είνι αούντε ότσι από πρεσιού παλιά ο άντρωπο
Έκι ψαφού
Να ερέσει τρόποι να διαστσεδάσει τσαι ένα τρόπο ίγκιαει
Οι ο ξένοι ουσίλε ..
-Ο 'νι ξέρου ποίε
Ντι σε ένι αού έντεοι του ψευκίλε αλλά έτεοι του χρόνου ένα άντρωπο έκι κίνου δύου ποκηράτζα σερνιαλιώτσιχο τσαι απέ έκι μερακουκχούμενε έκι γλεγκίχου …
-Ταν άβα βοά παππού να μ'αλήερε ιστορίλε για το πφου ίγκιαει γλεγκίχουντε .
-Ναι ναι θα ντ'αλήου καρδία μι έτζε έδαρη να μην αληκογκήσερε από το σκολείε ντι τσαι έχε ταν εφτσή μι …
………….Όμορφο συνταχινά σε όλοι νάμου ………….
Σαμπα
 Του Ιούνη το  .
Οι Άγιε Λιδώτοι γανώσηδε , Νικόα Κολεντριανέ τσαι
Ο υζέ σοι Λία .
Τςέρβουλε από το τόπο ντοι τσαι μπαουτέ ας ένει ….
Α πραγμακικά σοι ένοια ,όχι α αλληγορικά …Τα τςέρβα ίγκιαει τσαι ντόκια τσαι μπαουτά .
Το χειμωνικό οι τσαγκάρηδε ίγκιαει πάσουντε από δουλεία γιατσί τότθε έκει δείντα τσαι αρίκχουντα , το σόλιασμα , το μπάουμα τςαι το πετάουμα , τθουρ αρβύλε , τθα πέδιλα , τσαι του γόβε ..
Α φαλτσέτα , το τσουϊθί , α τσαϊθία , α ντανάλια τα χρειασκούμενα
Εργαλεία .
Πετσί , λάστιχο από του ρόδε , τσερί , σπάγγο , προκαδούρε , πρότσε , τσαι Πεταλάτζα ,
Τα υλικά σου.
Οι Τσαγκάρηδε τα εποχή : Μανώλη
Αλευρά ( Μανωλάκια ) τσαι ο Παναγιώτη Κατσίγκρη ( του Ντάνου ) τα τάνου γειτονία ,
Ο Νικόα ο Κότσινε ( Νικοάτση ) , ο Ντίνο ο Δερνίκο , ο Στράτη ο Κούλμπο , τα κάτου γειτονία , ο Νιχάλη ο Πολίτα τσαι ο Γιάννη ο Μαστοράτση τθο κάμπο..
Ίσως για
Του παλαιοί τέχραι να μη μπορήνουμε να ποίωμε τσίπτα αλλά για τα γρούσα νάμου πρεσσά ….
………….Εμέ Νιούντε Τσακώνικα ……………
Σάμπα  του Φλεβάρη  Α Τσακωνοπαρέα .
Για του Νέοι  : Του Πάνου Μαρνέρη
Θροϊλα  φόβος
Λιγουρία  λύγισαν ,επιάστηκα.
,Κουράστηκαν
Πφάτζικα  παγιδότοπος ( τόπος χωρίς περάσματα )
Έμπορα  ιδρώτας
Ή έμπορος
Εζάκα τσίχερα τα γκρενίλα το βράχο τσαι με κιάτσε νια θροϊλα πφι με κόβε ψιουχρέ έμπορα
Τσαι εκιού καημένε τσι έσα Θέου τσίχερα το βράχο , να ποίερε το παλληκάρι ;
Λιγουρίαει οι πούε μοι όα ταν αμέρα ορθά .
Λυγουρία κατσατέ όα μέρα , να ορθοποδήσου λίγο να ξεκιατθού.
Κάψο Νιχάλη το καλλίτερε ντι χκηνέ πφατζικούτθε οπά το βράχο τα πφάτζικα πφουρ ενάτθε ;
Καψερέ Μιχάλη το καλλίτερο σου ζωντανό παγιδεύτηκε εκεί στου βράχου την παγίδα ( στο παγιδότοπο ) πως έγινε ;
Σάματσι νι έκει μεούμενε , εμπαήτσε σε ένα περιπακιούνι εζάτζε το άλλιου από κίσου ,νιε μπαφταλίε ,τσαι γκρενίστε τα πφάτζικα .
Όλοι μα όλοι Τσοινοποιήετε έγκεινη το κάλεσμα ..
Κάλεσμα από τα Τσακωνοπαρέα ……
Σάμπα  του Οχτώμπρη  ..
Του  του μήνα Οχτώμπρη
Τθαν Ορεινά τσαι πανέμορφο Γαστένιτσα ένει γινουμένα γιορτά τρανά .
Ένει καθιερουτά σαν α γιορτά του γάστενου .
Α Γαστένιτσα το πεντακάθαρε τσαι πανέμορφο έγκεινη Τσακωνοχώρι
Άτζε το όνουμα , από τα γάστενα
Τσαι του γαστενίε .
Άκει να ένει κρίμα άμα ο 'μαει κιμούντε
Ενεί α Τσακωνοπαρέα
Θα έμε οπά να άβουμε μέρη τα γιορτά
, Παρέα με το χορευκικό του Τερού .
Εμού κια θα έτθε ;
Οράτε να μπάτσε τσαι ο μόλετε ;
Α Γαστένιτσα ένει απαντέχα ..
Θα νι σεκλεκίσουμε
Κά Μέρα να 'χουμε τσαι με το καλέ να ανταμούμε τουρ  του
Μηνέ
Σάμπα  : με :
Το μεσαμέρι .
Τα Γαστένιτσα θα ζάμε , θα χορέψουμε θα φάμε
Τσακώνικα θα νιάμε Ταν όμορφο Γαστένιτσα
Θα οράμε ..
Α ΤΣΑΚΩΝΟΠΑΡΕΑ ……….
Κάλαντα του Λαζάρου
Πέρε οπά τα Βηθανία βούντε Μάρθα τσαί Μαρία
Τον αϊθή σου π'επενάτσε τσαί τον Άιδη εκαμπάτσε
Ο Χσιστέ σα ν'εμαθήτσε οπά σιμά σου ετσαχήτσε
Το τσυβούρι σι εζάτσε τσαί το Λάζαρε εφωνιάε
Να μπαεί από το σκοτάιδι τσ'από τον κουβάνε Άιδη
Ο Χσιστέ θάμα εμποίτσε τσαί το Λάζαρε αναστήτσε.
Καλέ ξημέρουμα, υγεία σε όλοι νάμου…
Σάμπα  του Αωνάρη .
Τσακώνιτσοι παροιμίε ταρ Ελένη Μάνου .
Τσακώνικες παροιμίες : ταρ Ελένη Μάνου .
Αρίκχου παίρνω
Διακονέγγου διακονεύω
Παντρέγγουπαντρεύω
Ξεπαντρέγγουξεπαντρεύω
Κατςιούνου σπάζω τσακίζω
Εσηλία θήλασα
Οράκα  είδα
Ενιάκα άκουσα
Σαν ένι δίου ο χζιστέ τ'άλιτε ο κειρασμό ένι αρίκχου το σάκχο
Τσαι άμα ένι δίου το σάκχο ένι αρίκχου τ'άλιτε .
Τουρ αρχόγκοι τα καμπζία, με το κολάι είνι διακονέγγουντα.
Ο καλέ μι γείτονα το καμπζί μι ένι παντρέγγου, ο κακό, ν'εξεπαντρέγγου.
Α γρούσσα κόκαα όνι έχα, τσαί κόκαα ένι κατσιούνα.
Α κά γρούσσα εσηλίε δέκα βουζία, τσ' όα σ'εγλυκάντζε, α κακά ένα, τσ' έγκεινι νι' εφαρμακούτσε.
Απ' όσα οράτσερε τσαί ενιάτσερε, να κιστήνερε τα έμισα.
Άλλοι είνι αούντε απ'όσα οράτσερε τα έμισα τσαί απ'όσα ενιάτσερε τσίπτα.
Καλε ξημέρουμα σε όλοι νάμου .
ΣΑΜΠΑ ΤΣΕ  του Γενάρη  ΤΣΑΚΩΝΟΠΑΡΕΑ μη …
Επεράκαμε όλε το κάμπο τα Παλιόχωρα .
Το σέρι έκει τελειουτέ τσε ο αγώνα έκει δύου τσε έκει αρίκχου τουρ αώνε .
Όρπα έκει μαζουτά όα α ελπίδα τσε οι προσδοτσίε για το κόπο ολόκληρε τα χρονία .
Μπρί μπάμε τα Σούδα έμαει αφήντε : τα ίσια νάμου τα Σοχά ένα τόπο γνωστέ για τα βραστερά ση φακά .
Νιε ένει αούντα τσε το τραγούϊδι :
Ο Νικόα απ' τα Σοχά , δύου άουνε φακά
Τσ' άβα νία με ροϊδίθι , ένα κάλιε να γιομήσει .
Τσι θα ποίερε Νικόα , ένταει όα τα κουτσερά
Θα σ' πουλίου τσε θα ν'άρου χρήμα πάσιου με ουρά.
Θ' αγοράσου τσε βραχάνια μ'ολομέταξα γαϊτάνια .
Πούλιε χάντρε τσ'άβα λούσα , για τα γρία μη τα Ρούσα .
… ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΗ ….
…………..Εμέ Νιούντε Τσακώνικα …………….
Α ελπίδα μαζουτά έκει όα τουρ αώνε .
Α γρούσα για να μη χαϊθεί χρειασκουνένοι είνει αγώνε.
Κατσιούα  γάτα
Κούε  σκύλος
Πφογκικό  ποντικός
Α κατσιούα
Ένει τσυνηγούα του πφογκιτσοί
Κατσιούα ένει παίζα με
Το νέμα
Από το κουβάρι
Ο κούε ένει
Οχτρέ τα κατσιούα
Είνει μαούντε σαν το κούε με τα κατσιούα
Ο πφογκικό
Ένει τςού το άρτουμα
Ο πφογκικό ένει κχαμπουρίντου το κχαμπούςι
Από τα γριτσέα ( άντε )
Ο κούε ένει τσυνηγού τα κατσιούα τσαι α κατσιούα το πφογκικό
Βοηθήνετε τουρ ανήμποροι
Σάμπα  ΤΟΥ ΑΩΝΑΡΗ .
Θ' άκια να μόλου τα Μέανα σάμερε
Αλλά κάτσι μ' ετυχήτσε
Πφ' έσει αού θίλε εζού θ' άκια 'μα ζατέ αλλά όπφουρ εκάναει τα πράματα
Καλύτερα πφι ο σε κατανέγκα
Θα μόλερε ταχία τα γιορτά ;
Θ' άκια να μόλου
Αλλά ο 'νει κιστίου να πορέου
Θ 'άκια να ντοι αλίου έδαρη αλλά σκώρινε τα συγγένεια
Έα να ζάμε
Θ' άκια να μόλου τσαι εζού
Παρέα να ντοι ποίου.
Να ντ' οράου να ντ' καμαρού
Τα γρούσα να νιλήου….
ΚΑ
ΣΥΝΤΑΧΙΝΑ .
ΥΓΕΙΑ ΤΑΝΟΥ ΑΠ' ΟΑ
Σάμπα  του Δετσέμπρη  : Α Τσακωνοπαρέα .
Ηλεχτρικά κουζίνα  του Πάνου Μαρνέρη .
—Στσέψου νι κακότθο τσαι ογή έμε, σάματσι θα χαθούμε ένα πόρε έμε μαθέ καγκιούντα ξημερούντα το γείτονα θα οράρε …..
—Φχαζιστούα ντι για το καφέ
Τσαι κα δεξίματα από τα καμπτζία ντι ο Θεό να ντ'έχει γιομάτα καούϊδα ..
— Να έσι κα βρε γειτόνισα τσαι
Εκιού κα δεξίματα από τα ξενητευτά καμπτζία ντι , να στσέψου νι τσαι για τα κουζίνα έτρου για να μη παιδέμπτζεισιου όχι τσίπτα άλλιου ..
—Αμ τσι άλλιου Θωμαή, κα πφι νιε στσέμα τσιόα σα πόσα ένι κουστίζα, ελησμονέκα να ντι ρωτήου ..
— Ναντ 'αλήου ταν αμαρκία μι ό 'νι τσαι καοξέρα αλλά θα περάει το χιλιάρικο με τα μαστορικά σι .
— Μην έσι τελεία;
Ένα χιλιάρικο!!!
Εζού  το μήνα σύνταξη ένι αρίκχα α έρμο….
Κια να σ'ερέσου τα χιλιάρικα !!!
— Έα βρε Σιούλα τσι ψιούχα ένι έχουντα ένα χιλιάρικο πουρτέσε ταν ευκολία ντι !
Έσι πορούα να νι άρερε τσαι με δόσε..
— Τσι ψιούχα ένι έχουντα ;
Άμα ένι να μπαεί α δικά μι ψιούχα ως να νι ξεχρεού να μι λείπει .
—Έα έα , είνι βούντε οι χήρε είνι βούντε τσαι οι παντρευτοί ..
— Ο 'νι χήρα τσι ένι δα Θωμαή !!
Α καρδία μι νιε ξέρα τόσοι χρόνου καταμόναχο , ο γέρου σκωρέτθε τα καμπτζία ποίε σ'οράτσε αν ποτέ γιουρίσωει κίσου , αν έχωει ταν εφτσή μι …
— Ο 'μα θέα να χωλιάρε , Σιούλα ..
Εσι έχα ενίου
Σύνταχα , μεσαμέρι αργά , όρεγη ένι στέκα αλέστα για τα γειτόνισα μι …….
Καλε ξημέρουμα με υγεία τσαι αγάκη για όλοι νάμου .
………… Εμέ Νιούντε Τσακώνικα …………..
Παράστσι   του Σερκχή  ….
Αίσωπο  : Διαστσευή από τον Πάνο Μαρνέρη ….
…….Το λιοντάρι τσαι ο πφογκικό……
Νια βοά ένα λιοντάρι όπφουρ έκι κιούφουντα επεράτσε τάνου από το κορμό σι ένα πφογκικό .
Το λιοντάρι νι αβράε τσαι έκει έτοιμο να νι κατακχεί αλλά ο πφογκικό νιε πέτσε .
Άφε μι να ζήου τσαι εζού νια ναμέρα θα ντι νι ξεπλερού .
Το λιοντάρι εγιάτσε αλλά αφήτσε το πφογκικό
Να φύτσει….
Επεράτσε κχάμποσε
Τσαιρέ τσαι κάτσι τσυνηγοί εκιάκαει
Το λιοντάρι
Τσαι νι'εδεήκαει σ'ένα δεντρικό .Ο πφογκικό ενιάτσε του κοτζιχτοί από το λιοντάρι ,
Εδρανήαει τσαι με τουρ όντου σι εκόβε το δέμα πφι έκι δεητέ το λιοντάρι τσαι νι ελεφτερούτσε .
Νι επέτσε τότθε .
Εκιού τότθε εγιάτσερε με σενίου γιατσί ό'σα αντεχούμενε βοήθα από ένα πφογκικό , έδαρη όμως έσι ξέρου .
Διδαχή:ο τσαιρέ ένι έχου γιουρίσματα τσαι ένι παρήα α ούρα πφι τσαι ο πιο δενατέ ένι χρειασκούμενε τό πιο λοβό τον πιο εδέναμο ….
……Να κιούψετε τσαι με το καλε να ξημερουθήτθε ……
………….Εμέ Νιούντε Τσακώνικα …..
………
Σάμπα  του Δετσέμπρη  ..
Τσακώνικα με το Πάνο ……..
)Ένα φονία έκει τσυνηγικχούμενε από του συγγενήδε , σε
Έτενη πφι έκει έχου σκωτουτέ .
Ο φονία λοιπόν άτζε του σίνοι τσαι έκει γκριουφούμενε .
Οπά πφι έκει παραδέρου εσούτσε το Νείλο ποταμό τσαι ανταμούτσε ένα λιούκο .
Όγο το ότσι εφοζάτθε το λιούκο εσκαρφαούτσε σε ένα δεντρικό τσαι εγκριούφτε .
Όρπα όμως έκει ένα ούϊθι τσαι έκει έτοιμο να νι ρουκήξει , έτρου ο φονία ασπηδήτσε το ποταμό .
Το ποταμό όμως έκει ένα κροκόδειλε πφι νιε εμπήτσε
Δύου γουλίε….
Ο μύθο να μου ένει αού ό,τσι για το καταρατέ άντρωπο ο 'νει υπάρχουντα μέρη να γκρουφτεί σε στερία ή θάασσα …
) Ένα άτσωπο πρεσιού φτωχό τσαι πρεςιού άρρωστε ,
Απολπιστέ όπφουρ έκει , νία ναμέρα αρχινήε να ποίνει τάματα του Θεοί
Σε έκει τασούμενε ότσι άμα τσαι έκει γινούμενε κα , άκει να ποί θυσία πρεσοί βούε τσαι άβα πρεσά πφι ό 'κει έχου τα κατοχή σι
Α γουναίκα σι πφι έκει δίπα σι νιε ρωτήτσε .
Εκιού κια θα σ' ερέσερε ένταει όα πφι έσει τασούμενε ;
Έσει αούα να ναθού κα για να μοι σι κχαράτςωει οι θεοί;
Απογήτθε.
Ο μύθο ένει αού ότσι πρεσοί αντροίποι είνει τασσουμένοι πράματα γιατσί είνει κιστήντε : ότσι γκανένα ο θα σι κχαράτσει
Καλέ ξημέρουμα να κιούψουμε αφρά τσαι να οράμε ονείρατα ,γλυκά .
Σάμπα  του Σερικχή   .
Διάλογο  .
ΑΣωφερίνα : του Πάνου Ναρνέρη .
-Επεράτσε τσιόα ένα μήνα Παναγιώτση εκιού θα έσι νατά δασκά
-Τσεροκαταφερίκχα σι
Ένι αλλά γειτόνισα μι τον ανήφορε άλλιου πραμα…
-Δηλαϊδη καλλίτερα γειτόνισα ;
-Τσι καλύτερα κια να ντι αλήου τσαι παθήκα , τσαι παθήκα ..
-Αμ σο καημένα τσαι παθήτσερε ;
-Έμα έγκα στάσιου το τάσου Τερέ ….
-Τσαί ;
-Βρε γειτόνισα μι , έκι πρέπουντα να άτσου ταχύτητα ..
-Άερε ;
-Έκεινη εζάκα να ποίου αλλά
Ουουου ..
Ευτυχώς πφι ο δάσκαλε ένι έχου τσαι έτενη φρένο .
-Σαν ταν άβα βοά θιλενάδα πφι έκει θα στουκίσερε το δεντρικό ;
-Μ' άτζε
Κίσου γειτόνισα
, Πφουντέτθε α μηχανή τσαι άτζε ροβολίχουντα τον κατάβα με το κώλε
, Τσαι έτζε εκιού κχόντου νι …
-Ουου τσαι παθήτσερε α κακοϊδύστυχο εκιού …..
-Άκει να μπαεί άκοσμα άμα έκι παρήντα γκάνα άλλιου αυτοκίνητε ..
-Α Έωνη Βαλήτσε τα χέρα σι, βρε Παναγιώτση ….
-Ναι τσαι ο διάσκαλε
Ο άραχλε πατήτζε το φρένο από τα μερία σι τσαι νιε 'σταμακίε .
Απέ έτζε
Νι τσινήερε εκιού
Τον ανήφορε ;
-Ο 'νι κειράζουντα βρε Παναγιώτση αφού μαθαίνα έσι ακόνη ;
-Εμπαήκα τάτσου τσαι εκάνα με του πούε , όσα τσαι να με
Μποίτσε ο Διάσκαλε να μπάου κίσου τάσου , εζού τσίπτα ….
Καλέ ξημέρουμα σε όλε το κόσμο
Με πρεσά αγάκη …
Σάμπα  του Σετθέμπρη  .
…….Για όα τα Τσακωνιά τσαι του θίλοι σοι ……
Δίχως σταμακημό ο ένα χαβά
Μετά τον άλλε , αργό , πιο ογλήγορε τσάμπικο , το τςίο , τον ανατθαϊστέ ,το Τσακώνικο τσαι , τσαι .
Πρεσσοί βολαί οι χορευκήδε κεφουτοί από τα παραπανίσια
Ποκήρια
, Τραγουδούντα μαζύ με τα όργανα
Τσαι το κέφι πλέα
Μπαήντα ως τα σύγνεφα .
Ου 'γκιαει λείπουντε τσαι οι παρατζελίε από του μερακλήδε , με τό αζημίουτε βέβια .
Τα ατςά
Γλέγκια ίγκιαει έγκουντε  τσαι  κουμπανίε .
Άμα τσαι ίγκιαει ταιριάζουντε
Ίγκιαει παίζουντε όλοι μαζύ τσαι έγκεινη έκει χάρμα θεού .
Άμα ου 'γκιαει ταιριάζουντε τότθε ίγκιαει μεριακχουμένοι το χρόνε .
Τέτοια ατςά πανηγύρια ίγκιαει τ' Άγιε Σωκήρα τθο
Κάμπο
, Τ' Άγιε Κωσταγκή τθου
Σαπουνάτση ,τ' Άγιε Χριστόφορα τθο Ζαρίτσι , τ' Άγιε Λία το Σερνιάλι , τ' Άγιε Παντελεήμονα τθοΣτένουμα , τουρ  του Ιούλη το μοναστσήρι τα Καρυά
, Τα Δεσποίνη τα τάνου γειτονία του Τερού ..
…….Γλεγκίστε θίλοι μοι καλοί χορέφτε ασπηδήτε
Τα φτερενίσια σούσετε τσαι τα ζωή χαρήτε ………
……….Καλε νάμου ξημέρουμα ……
Καλό μας ξημέρωμα , Μιλάμε ΤΣΑΚΩΝΙΚΑ ….
Τσινοποιήτε Έγκεινη το βιντεάτσι .
Οξόν από διδαχκικό ,οι σιατέρε νάμου είνι ποίντε νία πρεσιου κά αφήγηση ..
Χαλάλι σου …
…………… Εμέ Νιούντε Τσακώνικα ………….
Διάλογο  : Τούλα ,Κώστενα : του Πάνου Μαρνέρη .
—Ο 'νι δικά μι δουλεία ;
Τσι είνι ένταϊ πφι έσι αούα
Κώσταινα ;
Τσι δουλεία έσι έχα εκιού τα ξένα παχνία ;
—Τότθε τσι θιλενάδα τσαι γειτόνισα ένι , άμα ο ντι σταθού ;
—Άμα ντι νι κχαράτσου, να μι σταθήρε ,νιάτσερε εκιού …
—Σενίου έσι υψούκχα τα φωνά ντι αλλά από το Κώστα του μπατσουτσίλε σε έσι τςούα ..
—Κα ένι ποία τσαι ο 'νι θέα να ανακατουθήρε, νιάτσερε Τούλα…
—Βρε Κώσταινα εζού για σ'ετίου σ' ένι αούα , ουε Θεό μι
Ένι μοζούα α καρδία μι …
—Θα νι φκιάξου εζού , ένι δικό
Μι σεκλέκι
—Τσι να αλήου τα καμπτζία νι ένει ξέρουντα;Μη βούνερε τσι έσι βούα;
—Ένι βούα γιατσί τατσιπέρη εμπάτσε το καμπτζί τα μισά , τσαι εφαήτσε τσαι έκεινη κάνα δύου…
—Ααα ένι παραφυτθά
Α δουλεία με λίγα όγια …
—Ορή ύστερα από 'γκεινη
Νιε κατσαήα
Χάμου τσι νιε πέκα :
—Όρα μι κα ,Όρα μι κα κακόμερε , καλά ενίου ,
Αλλά άμα ξαναντήρε το καμπτζί , θα νι άρου τσαι θα φύτσου , αφού ζάου ταν αστυνομία …
—Νιε μπήτσερε έγκεινη Κώσταινα ;
—Να μα το Θεό Τούλα……
Καλέ ξημέρουμα σε όλε το
Κόσμο …..
Σάμπα  του Σερικχή .
Του Σερικχή  ..
ΤΣακωνιπαρέα μοι
…………..Α τε γειτονία  ……….
Αλλά ο αργήκα να προσαρμουστού τσε τα τσαινουρτσία γειτονία .
Ατςιτέρα έντανη α γειτονία , πλέτερα καμπτζία πλέτεροι τσέλε πλέτεροι συγγενήδε , ατςιτέρα τσέα .
Ενάμα θίλε με το μακαρίτα έδαρη , το πουλί ( Γιώργο Κωνσταντίνου Ντουζένη ) τσε με το Τάκο
Επίσης μακαρίτα
, ( Παναγιώτη Κωνσταντίνου Ντουζένη ) με το Σταμάκη του
Μήτρου του Χαλούρου με το Γιώργο Λαλουδάτση ( του Τςάτςου) με το Χριστόφορα το Κολεντριανέ .
Επίσης ο θίλε μη τσε Τσάδεφο Μήτρο Μαρνέρη
Πφι εσκωτούτθε άμα τσε έκει  χρονού αφού εγκρενίστε από βράχο .
Έντανη α γειτονία τα θρυλικά Ξεσέλια , α Μπαρμπίτσα τα τάνου γειτονία έκει το κάτσι άλλιου .
Α γειτονία με τα πλέτερα γλέγκια .
Ανταρογλεντοτοπογειτονία με
Τα όα ση .
Στάμο , α Ατζελικώ , αΓιαννού , α Ερήνη , α Κώσταινα
Α Κούλα , α Θοδωρού ,
Α Τούλα , α Γαλέτα , α Σπύρενα , α Θανάσενα , α Σταμάτενα .
Α Σιούλα, α Παναγιώτση , α Τζελίνα , α Πενταφούντενα , α Ντάνενα , τσε α μαμού μη α Λένη α Μάτη τα Μάτη μη , ακαλυτέρα τσε όμορφουτέρα μαμού του κόσμου ,
Τουλάχιστον τουρ εδιτσοί μη εψιλοί ……….
Ο προσαρμουστούμε τσαι τα γρούσα ο αναβιούμε
Να ζάμε το βράχο του Αλή όλοι να γκρεμιστούμε ….
Καλε ξημέρουμα …..
Τσαι καλε Σάμπα .
Σάμπα  του ΦΛΕΒΑΡΗ  .
Αίσωπο : Διαστσευή από το Πάνο Μαρνέρη ..
……….Ο χωρόγο τσαι τα καμπτζία σι …….
Νια βοά τσαι ένα τσαιρέ ένα χωρόγο
Γέρου πλέα,
Έκει τα
Τελευταία σι .
Μέρα με ταν αμέρα έκει θα τελειούει α ζωή σι
Έτρου λοιπόν θεωρέτσε να καλέει κοντά σι τουρ υζοί σι τσαι να σι δει νία τελευταία οργήνια τσαι ένα τελευταίο μάθημα για τθο πφου να δουλέγκουει τσαι να περιποιήχουντε τουρ αμπέλε .
Καμπτζία μοι ,σε πέτσε , α ζωή
Μοι ένι παρία το τέλη σι σε έντενη το κόσμο , εμού όμως ότσι
Κχαράτσετε θα νι ερέσετε γκριουφτέ κάκια,
Τάσου σε νία από τουρ αμπέλε .
Όρπα θα σι ερέσετε
Όα …..
Τα καμπτζία σε φαγκήστε ότσι
Ο αφέγκη σου σε έκι νιου για κάκοιε κχακχουτέ
Θησαυρέ , έτρου λοιπόν αρχινήαει να σκάφωει ταν άμπελε ..
Ου 'γκιαει ερέχουντε τσίπτα όμως τσαι έτρου εσκάβαει τουρ αμπέλε από άκρα σε άκρα .
Ο ερέκαει γκανένα θησαυρέ αλλά α καοσκαφτά άμπελε σε δούτσε πάρα πρεσσέ καρπό κα σοϊδεία .
Διδαχή : Ο πραγμακικό θησαυρέ ένει α δουλεία ……
Καλε ξημέρουμα πάντα με υγεία ….
Σάμπα  του Μάτζη .
Οράτσερε ότσι τσε εζού οράκα ;
Ναι οράκα
Τσι Οράτσερε ;
Εκιού τσι Οράτσερε;
Το παπά θα παιζάτσουμε ;
Ύβατα οράκα
Ως πόσοι βρύσε ο 'σει αούμει ;
Α ΤΣΑΚΩΝΟΠΑΡΕΑ …….
Σάμπα  του Νοέμπρη  Ορειάτε .
ΤΣΑΚΩΝΙΚΑ με τον Πάνο .
……,……… Εμέ Νιούντε Τσακώνικα …………
ΤΣΑΚΩΝΟΠΑΡΕΑ μοι.Μ
ΤΣΑΚΩΝΙΚΑ με το Πάνο …….
Α Παλιόχωρα λοιπόν έκει νία χώρα γιομάτα ζωή.
Οι δύου ατςοί καταστροφέ
Από τουρ οχτροί ( Σταυροφόροι τσαι Τούρτσοι )
Ο κατανέγκαει
Να ερημούνει τα χώρα ..
Πάντα έκει ερεσκούμενε
Ο ντρόπο
Να αναστηουθεί .
Ως το
Α Παλιόχωρα με τα γιούρε περιοχή σοι
Έκει κχοντούκχα .
Χιλιάδε χκηνά τσαι προύατα.
Τα  στρέμματα σι ίγκιαει κάμουντε τσαι πφείρουντε από άκρα
Σ' άκρα .
Τα τραγούϊδα , τα γλέγκια , τα χκηνοτρόκανα , τα μουαροκούδουνα , τα αγκαρίσματα , τα χιλιντρίσματα , τα κχαούματα τα κραξίματα απο του βούλοι ίγκιαει δίντα ζωή το τόπο .
Του χεινοπωρινοί μήνε με το πφείρσιμο τσαι το καμάκι , ταν άνοιξη με τα βοτανίσματα , τσαι του καουτσαιρινοί μήνοι με το
Μπάλημα τα κουτσιερά , το σέρι , τσαι τουρ αώνε όλε ο Τερέ , το Σαπουνάτσι
Τσαι πρεσοί Μεανιώτοι ίγκιαει καθημερνά τα Παλιόχωρα .
Ως για του τσοπάνηδε ίγκιαει οπά μόνιμα , οξόν
Το Δετσέβρη το Γενάρη τσαι το Φλεβάρη πφι ίγκιαει κχαμπέντε τα χειμαϊδία γιατσί το χειμωνικό έκει ποιο βαρειού τα Παλιόχωρα .
Όσα λοιπόν ο κατανέγκαει οι δύου καταστροφαί σε κατανέτζε α εξέλιξη σε νία τριανταετία
Καλέ Ξημέρουμα Τσακώνε , Τσακωνόπουα τσαι Τσακώνοι σε όλε το κόσμο τσαι το ντουνιά ….
Σάμπα  του Φλεβάρη  Τσακωνοπαρέα μη .
Τσε τάνου πφι έμα ποίου έντεει όλοι του σκέψε με εφαγκίστε ότσι ενειάκα κάποιε τραγούϊδι τσε κουδούνια .
Θέ μη ως όρεγη έκει , είνει παρήντα τα ξωκικά να μ'άρωει .
Όκια τσε να ένει εσούκαει .
Δέσποινα μη σούσε .
Έμα αποχαιρεκίχου τουρ Αποκρίσιε , το Κίτσιο , του γονείε μη , το χωριουδάτσι : Ολοι ….
Το τραγούϊδι έδαρη έκει νιούμενε πιο κοντά , το ιίδε τσε τα κουδούνια .
Με εκόφταει οι Χέρε , ούτε το Σταυρέ μη ο 'μα πορού να ποίου .
Θέ μη τσε Χριστέ μη εσούκαει : γλυτούετε μη .
Λίγα μέτσα, κχάμποσοι οργίλε μακρύα μη .
Εσταμακήα τσε έμα έτοιμο να παραδουθού…..
ΥΓΕΙΑ , ΥΓΕΙΑ , ΥΓΕΙΑ .
ΤΟ ΠΙΟ ΠΟΛΥΚΙΜΟ ΑΓΑΘΕ .
ΓΙΑ ΤΟΥ ΝΕΟΙ
Σάμπα  Αγούστου  .
Τσι επέτσερε ;
Ο 'πέκα τσίπτα.
Εζού θα παρανιάκα από ότσι
Ένει δενάχουντα
Σ' έσει χάνου – χάνα- χάντα ,λιγάτσι ήενίου μ'ένει φαινούμενε ;
Ες'αού- αούα-αούντα ως ογή να έκει ;
Χωρατεγκούμενε-μένα-μενε ένει τσαι κειράζου-άζα-ουντα ντοι ένει .
Επέκα τσαι εζού να μπάτσε τσαι ξεφρωνιάκα μπίτι για μπίτι
 'Νει τσαιρέ ακόνη , έσει έχου- έχα-έχουντα πορία
Ως τότθε …
Ακόνη ο 'κάνε ο τσαιρέ α γρούσα για να φύτσει
Σίνοι τσαι θάασσε πρεσοί εν' έχα να περαήτσει ….
Διάλογο παππού εγγονέ : του Πάνου Μαρνέρη ..
—Παππού με πέτσερε ότσι οι πλέτεροι ίγκιαει έγκουντε με του πούε , τόσιου μακρύα ;
Πόσοι ούρε έκι παππού ;
—Ναι με του πούε σιάτη μι , τέσσερι να ζάρε τσαι τέσσερι να μόλερε οχτώ
Ούρε, ο 'κι τσαι λίγο …..
—Ουουου οχτώ ούρε ..
Πότε έκι αραμούα ούρα για σβάϊσμα , πότε έτθαει έγκουντε το σκολείε τσαι πότε έτθαει κιούφουντε .
—Όσοι έμαει έγκουντε(τθο Γυμνάσιε )
Έμαει κιούφουντε οπά , ό 'μαει έγκουντε τσαι παρείντε κάθε αμέρα ..
—Τότθε παππού γιατσί ο ζάτσερε να ναθείρε γιατρέ πφι έσα Θέου ;
—Νια άβα βοά θα ντι αλήου καμπτζί
Μι …
—Παππού γιατσί νία άβα βοά ;
Αλλά εντάξει ,ότσι έσι Θέου ..
—Γιάκεινη θα έμα Θέου να ναθείρε Γιατρίνα σιάτη μι .
—Τσαι έδαρη ένι πρεσσιού δύσκολε να ναθείρε γιατρέ παππού ..
—Γιατσί ένι δύσκολε σιάτη μι ;
Έδαρη έτθε έχουντε όα τα μέσα .
—Ναι αλλά τσαι πάλι ένι δύσκολε παππού , ένι πρέπουντα να κατσάρε
Πρεσσοί χρόνου το θρανίε ..
—Τσαί όρκομι , σάματσι ντ'άγκαει
Οι χρόνου ;
—Ο 'νι ξέρα άμα
Σι καταφέρου παππού !!!
—Κα… Έτζε έδαρη τσαι πάλι σ'εμε αούντε .
—Ναι παππού να έγκου ….
ΟΜΟΡΦΟ ΤΣΑΙ ΓΛΥΚΑ ΞΗΜΕΡΟΥΜΑ ΣΕ ΟΛΟΙ ΝΑΜΟΥ …
Σάμπα  του Δετσέμπρη  : Τα ντόκια Κάλαντα : Διαστσευή τσαι γραφτέ τθα Τσακώνικα από τον Πάνο Μαρνέρη
Τα ντόκια κάλαντα απο τον Πάνο Μαρνέρη
Σάμπα  του Δετσέμπρη ανήμερα του Χριστού.
Χριστούγεννα πρωτούγεννα πρώτε γιορτά του χρόνου
Μπαήτε οράτε μάθετε
Ο Χριστέ ενάτθε
Ενάτθε τσ' εσεφούνενε, με γα τσε με το μέλι
Το μέλι ειν' τςούντε οι άρχοντε το γα οι αφεντάδε
Τσαί το μελισσοβότανε να ούσουντε οι τσυράδε
Σεντούτσια ν'ανοίτσετε τα κρακοαμπαρουτά
Δίτε κάτσι για σ'ενεί απ'τα πουγκάλια τα χρυσά
Αν έτθε από του πλούσιοι παρά μη λυπηθείτθε
Αν έτθε από του φτωχοί τάλαρα
Τσαι δραχουμούλε
Τσ' αν έτθε τσαι πρεσσιού φτωχοί ένα ζοβγάρι κότθε
Ενεί ογή ο κάναμε να κίουμε τσε να φάμε
Απο αγάκη κάναμε τσε να νι μου οράμε
Όρεγη πφε τραγουδήκαμε τοίχο να μη βροντάει
Τσε ο νοικοτσιούρη τα τσελή πρεσοί χρόνου να ζάει
Χρόνου πάσιοι …..
Α Τσακωνοπαρέα  τθο Δρόνη του Τερού …
Ένει καμαρούκχου , ένει συγκινηκχούμενε , τσαι νία
Ευχάριστε ηρεμία ένει κυριέγκα τσαι ένει καταλαγιάζα τα καρδία μοι .
Ένει γκιστίου ότσι τσαι τα δικά νιούμου συναισθήματα είνει τα ίιδα γιατσί όλοι έμε ποίντε το χρήε νάμου με το να μεταλαμπαϊδάζουμε , το Τσακώνικο χορέ, τσαι τα γρούσα νάμου σε ένταοι τα καμπτζία τθου συνεχισταί τσαι με έντενη τον τρόπο έμε ποίντε του μαμούδε τσαι παππούδε νάμου περήφανοι……
Να μου είνει ορούντε τσαι είνει καμαρούκχουντε , χαιρουμένοι τσαι χαμογεούντε
Μαζύ νάμου……
Καμαρούετε τα καμπτζία νιούμου , τα καμπτζία νάμου.
Σάμπα  του Γενάρη  .
Ο Πάνο με του νέοι .
Σαπμπα  του Γενάρη  .
ΤΣΑΚΩΝΟΠΑΡΕΑ μοι .
Ο Πάνο τσαι οι νέοι  .
Χειμωνικό εσούτσε
Τσι θ' αλεί εσούτσε , χειμωνικό έμε 'χουντε
Κάνα μήνα ακόνη τσαι να: άνοιξη
Σάματσι ένει ποίου τσαι χειμωνικό ;
Ούτε χιόνα ούτε πάγοι
Κια είνει τα χειμωνικά πφι έκει ποίου παλιά ;
Άνει οι τσαιροί …
Σάματσι ένει όρεγη μονάχα το κακό , σε όλε το κόσμο το ίιδε , ο τσαιρέ εκαοσυνέβε από άκρα σ' άκρα του πλανήτα .
Ξοίκα, μη νι χαίρησιου έγκεινη ο ' νει ότσι πιο καλέ.
Αμ ποίερ ένει χαιρούμενε ..
Εχάτσε ο κόσμο τσαι θα να μου ξεμπάλει ο θεός , θα μόλει α συντέλεια να νι ξέρερε …
Σάτσι να μην έχουμε παράπονε , εμπήτσε τσαι χιόνε ,κρυάδε , βροχάδε δόξα να 'χει τ'όνουμα σι …..
Πάντα καλέ ξημέρουμα θίλοι μοι σε όλοι νάμου .
ΓΙΑ ΤΟΥ ΝΕΟΙ : : του Πάνου Μαρνέρη
Αλητέ  φλυαρία ……………………..Αλέρουτε  καθαρός
Λερουτέ  βρώμικος ………………..
Άλεσμα  Άλεση
Άλυτα  αλεύρι ………………………..Αλέστα  έτοιμο
Αλειφτέ  αλειμένος………………….Αλεποκχραΐα  αλεπότρυπα
Μ'εφαήτσε ο αλητέ σι τσαι μοζάτσε α τσιουφά μι
Ο'σι αού μι κια έσα ακαλυνούμενε
Τσαι 'λερούτθερε
Κιάσε να κοστσινίσερε τ' άλυτα να ζυμούμε
Α φιλέρα ο άντε ένι αλειφτέ με βούκιουρε
Τάσου τθα χώματα όα μέρα τσαι σε κατανέτζε τσαι ένι αλέρουτε
Πότσου το φαέ τσαι έτζε νι τθο μύλε να νι αλέρε
Έκι στέκου αλέστα να μπάτσε τσαι μι φύτσει από του χέρε να νι αβράτσει
Αφήτσε ένα παναϊθούρι έντενη ο Χριστσιανέ σαν αλεποκχραΐα
Καλέ ξημέρουμα τσαι με μπόλικο υγεία , να έμε όλοι κα .
Σάμπα  το Οχτώμπρη  .Α Τσακωνοπαρέα με του νέοι
Εστρούτσερε
Τσί να στρού ;
Το τραπέζι να στρούερε ,νιάτσερε οπά , τσι να στρού ;
Τσι στρούσιμο να νι ποίου ;
Να κατσάμε να άρουμε νία γουλία ….
Να βάλου κηρούνια η μίςε ;
Μίςε μαθέ , με τα κηρούνια θα φάμε τα φακά ;
Άμα ένει πατθά γιατσί όχι ;
Άμα ένει να μι μπάλερε το Άι άφε 'νει θα να νι στρού εζού
Τόσα ούρα άκει να νι έχερε στρουτέ τσιόα ..
Φύτσε από 'πουρτέσε μοι βρε ανεπρόκοπο γιατσί θα ντι κατςύ τα τσιουφά τσαι μη κοκιάσερε να περιδρονιάσερε ..
Καλέ ξημέρουμα τσαι με το καλλε να ζάμε τα Γαστένιτσα ….
Το αμόγητε……
Σε έμε βούντε σάμερε τσαι σ' έμε νοιρογούντε
Τσίπτα άλλιου να ποίουμε ενεί ο 'με πορούντε ..
Κουβάνα όλοι να βάλουμε , να κουβανογκιουθούμε
Τσεράτσι να ανάψουμε ,
Να αναρωτηθούμε ..
Ματαλημό ο 'νει έχουντα , κια να νι αμογήρε
Να ποίερε τα μετάνοια ντοι
, Να σταυροκοπηθείρε..
Φύση έσει πάσιου θυμουτά , τα δένανη ντοι έσει δενάχα
Εκδίκηση από σ'ενεί , έδαρη ές' κχαράχα .
Σάματσι όμως τσαι ενεί , λίγο ντ' έμε κιμούντε
Πλεονέχτοι ενάμαει τσαι νι' εμε αμογούντε .
Μα εδάκαει τσαι ανέφταιγοι , το λάμπρουμα τα κχάρα
Σποΐα ενάτθαει οι άραχλοι
, Θεέ μοι τσι κατάρα !!!
Α πατρίδα πενθοφορετά τουρ αντροίποι σοι εν' θρηνούα
Τσαι α οικουμένη δίπα σοι τσαι έτανη εν' βούα ….
ΚΑΛΕ ΞΗΜΕΡΟΥΜΑ θιλενάδε τσαι θίλοι …
Σάμπα  του Δετσέμπρη  : α Γέννα του Χριστού: του Πάνου Μαρνέρη
Σαπμπα  του Δετσέμπρη  : Α Τσακωνοπαρέα
Α ΓΕΝΝΑ ΤΟΥ ΧΡΙΣΤΟΥ : του Πάνου Μαρνέρη
Τα Τήτηντα ίγκιαει τα γενέθλια του Χριστού , νία απο του ατςιτέροι γιορτέ τα ορθοδοξία .
Ενάτθε ο βασιλήα του κόσμου , για να ποτσουϊθεί αργούτερα τουρ αμαρκίλε του αντρούπου τσαι αδιαμαρτύρητα να οδηγηθεί σε θάνατε , για τα λύτρουση νάμου
Ενάτθε σε σπήλη Τάσου σε παχνί πφι ίγκιαει ταγίχουντε Βούε .
Ενάτθε τα βηθλεέμ ο υζέ του Θεού ο Σωκήρα του κόσμου .
Ενάτθε τσε ενταντέφτε , όχι σε μααματένιοι κρεββάτθοι μαϊδέ σε πουπουλένια στρούματα
Αλλα σε παχνί Τάσου σε σπήλη , ο μπέτθε με μεταξουτά λεκκοσέντονα αλλά με τα χνούτα απο του βούε πφι ίγκιαει αναχαράσουντε ….
Τα σαμερινά εποχά πφου τσε ποίε θα σούσει , θα γλυτούει το δικό νάμου κόσμο ;
Ποίε;
Ποίε θα σούσει το κόσμο νάμου τον αιώνα του εγκλήματος ,απο τα ναρκωκικά , τα ψευκία , ταν ίντριγκα , τα κοροϊδία , τα κρεψία , τα μπαγαπογκία τσε του σκωτουμοί ;
Να ευτσηθούμε όλοι α γέννα του Χριστού να μακούει τσε να καοσυνέψει του καρδίε τσε του ψιούχε νάμου για να σιαχτεί ένα καλλίτερε κόσμο …..
ΧΡΟΝΟΥ ΠΑΣΙΟΙ ΝΑ ΕΜΕ ΟΛΟΙ ΚΑ
…..ΚΑΟΥΡ ΕΔΕΜΑΙ ΟΛΟΙ ΤΑ ΓΕΝΝΑ ΤΟΥ ΧΡΙΣΤΟΥ…….
Α ΚΙΣΤΗ ΕΝΕΙ Σέφα ταν ολπίδα τσε α ολπίδα ένι καωσυνέγγα τσε ένι μακούκχα του καρδίε νάμου, έτρου έμε γινουμένοι ΚΑΛΥΤΕΡΟΙ ΑΝΤΡΟΙΠΟΙ .
Σάμπα  του Σερικχή  .Α Τσακωνοπαρέα
Για του νέοι  : Του Πάνου Μαρνέρη
Αβγάκισμα
Αβάρετε
Αβουγό
Αβουτανέςα
Αβράχου
Αβρύα ( αβζύα)
Αβλύχουντα( αβλύζουντα )
Αναφερίκχου
Ανανέγκα
Α δόση ένι θέα αβγάκισμα
Έντεοι οι κότθε ου 'νι γεννούντε πλέα , ούτε ένα αβουγό βρέεεε.
Τσι έσι ποίου έτρου , ακόνη ο 'νι αφήκα χάμου νι αβράερε
Κια έσι αραμού ;
Όπφουρ έμα έγκουντε τον ανήφορε ακιστάμα τσαι αραμάκα κίσου
Με λειπέβερε τσαι ντ'ένι αναφερίκχου αβέρτα
Αβάρετε έσι Νιχαού
Κάτσι αβουτανέςε σαν του όνου
Αβρύα για ύο , ούτε νια κχιαούα ύο να ξαβρύσου(ξαβζύσου) μαθές
Σε έγκεινη ογή το μέρη παλιά έκι αβλύζουντα( αβλύχουντα) ύο
Όπφου έμαει κασημένοι ντ'ανανέγκα
Τα ξενηκεία πφ' εζάτσερε ;
Πάνο σα τσι να Οράτσερε ;
Τσακώνικα νιλήτσερε ;
Πατριώτε ανταμούτσερε ;
Κόλιασμα τα γρούσσα , του Πάνου.
Μ .
Σάμπα  του Σετθέμπρη  .ΤΣΑΚΩΝΟΠΑΡΕΑ ΜΟΙ .
Κόλιασμα τα γρούσα  του Πάνου Μαρνέρη .
Πφου να νι παρατήουμε πφου να νι απαρνηθούμε
Νιάε τσυρά εξέλιξη , Όρα μπάτσε ντι 'ι δούμε
Ωρέ , ο' με παρατούντε νοι , του χέρε ντοι πανούργα
Όσιου τσαι αν προσπαθήνερε
Ρουφιάνα τσαι κακούργα .
Για Όρα
Κα εξέλιξη , πέρε ο θα σι μπάλερε
Στοχάσου νοι
Πρεσιού κα , με Τσάκωνε μπρι σι βάλερε.
Μπροστάρηδε θα μπαήωει , με πάσια λεβεγκία
Τσάκωνε τσαι Τσακώνισαι
Με όα τα καμπτζία …
Νιάτσερε τσυρά εξέλιξη τα γρούσσα ο 'με αφήντε
Πάρα νιε με δοξάζουντε ταν υγεία σοι έμε κίντε.
ΚΑ ΣΥΝΤΑΧΙΝΑ ΚΑΛΕ ΞΗΜΕΡΟΥΜΑ
Σάμπα του Νοέμπρη  .
Τσι να ντ'αλήου σιάτη μοι τσαι τσι να ντ' αμογήου
Τα γρούσσα να νιλήνερε , πφου να ντι νι αλήου .
Σάμπα  τουΝοέμπρη  .
Από τα παρανύϊθα του Αισώπου .
Αφήγηση Θωμαή Σαπουνάτση
…………………..
ΣΑΜΠΑ  του Νοέμπρη  … Τσακωνοπαρέα μοι
Ο αητέ
Α καλιακούδα τσαι
Ο Νομέα ( τςοπάνη)
Από του μύθοι του Αισώπου …..
Ένα αητέ εστουκαρίε
Από ψεά το Βράχο τσαι αβράε ένα βάνε .
Α καλιακούδα ( όρνιε) άμα τσαι νι οράτσε θελήτσε να ποι το ίιδε .)
Εστουκαρίε
Λοιπόν τσε έτανη , τσαι ποία αντάρα εσταμακίε τάνου σε ένα κριάρι.
Εμπλέχταει όμως τα νύχια σοι τάσου τα έρια
Του κριαρίου τσαι ο 'κει πορούα να ξεμπλέψει .
Αρχινήε το λοιπόν να ντήνει τα φτερά σοι
Τσαι να ποίνει πάρα πρεσά αντάρα .
Νι ' άτζε χαμπάρι ο τςοπάνη μαθές εζάτσε όρπα , νιε εκιάτσε τσαι νιε εκόβε τουρ άκρε απο τα φτερά σοι .
Άμα τσαι αργαούτσε άτζε τα καλιακούδα τσαι νι
Αποσούτσε
Τα τζέα , τθα καμπτζία σοι .
Τα καμπτζία σοι νιε ρωτήκαει
Αφέγκη
Τσι πουλί ένει έγκεινη ;
Τσαι ο αφέγκη απογήτθε :
Εζού ένει νιουρίζου πρεσιού κα
Ότσι ένει καλιακούδα
, Αλλά έντανη ένει κιστία ότσι ένει αητέ …
… Έτρου λοιπόν το παραπάρι με έτεοι πφι είνει ανουτέροι
Ο 'νει έχουντα καλέ τέλη
Τσαι πρεσοί βολέ οξόν από συφορέ , ένει φερίκχουντα τσαι πρεσά γέλια ….
Καλε ξημέρουμα τσαι
Τσακώνιτσοι παροιμίε ταρ Ελένη Μάνου.
Το μάγουλε
Τα μάγουα
Α χέρα
Οι χέρε
Το τθούμα
Τα τθούματα
Έντενη, έντανη, έγκεινι
Ο τσινούρτσι, α τσινουρτσία, το τσινούρτσι
Ούγοιε, ούγοια, ούγοιε
Ένι αραμού
Ένι περού
Ένι περατέ
Περικαλετά μάγουα, κικρέ θίλημα.
Βογητοί χέρε, καταρατά τθούματα.
Έντενη πφ'είνι θιούντε, είνι αγαπούντε.
Τσινούρτσι ένι το κόστσινε τσαί κιά να νι κρεμάμε, επαλιέντζε το κόστσινε τσαί κιά να νι ανεμούμε.
Ούγοιε ένι θέου το καλέ μι, μ'ένι ποίου τσαί ένι βού, ούγοιε ένι θέου το κακό μι, μ'ένι ποίου τσαί ένι γιοού.
Ο κακό ο χρόνε ένι περού, ο κακό ο γείτονα ένι αραμού.
Τσινουρτσία αμέρα ταχία θίλοι μι, τσινουρτσία τύχη, καλέ ξημέρουμα.
Ο 'νει ανάτζη να νη κχαράτσου απο αφεγκία νιούμου ;
Έτθε ξέρουντε ότσι ένει πρέπουντα όλοι να νη κοινοποιήσετε …
— Τήτηντα σάμερε Θιλενάδε .
Έατθε , Έατθε δρόνια να ποίουμε το Τσακωνομάθημα , μη χασοημερήνετε .
Να βάλου το   , να οράμε το τσείε Πάνο …
— Αλικόγκισε λιγάτσι θιλενάδα να μαζουτθούμε όλοι .
— Για ποίετε πιο γλήγορα να οράμε τσι ένει γράφου ο τσείε ο Πάνο ;
— Τάχατε εγράβε γκανιά ιστορία απο του παλιοί χρόνου ;
— Πάντως σιατέρε ενίου μη ένει αρεσικχούμενε το ότσι έμε μαθέντε να νιλήνουμε Τσακκώνικα ..
—Έδαρη πφε θα φύτση για κχάμποσε τσερέ ο τσείε Πάνο τσι θα ναθούμε άμα ο 'νει α δασκά Γιωργία όρεγη ;
— Θα παρήμαι όρεγη κάθε Τήτηντα ταν ιίδε ούρα ως πφι να μόλει α Τσυρά Γιωργία ή ο τσείε Πάνο τσε θα ποίνουμε το μάθημα νάμου απο το ιντερνέτ Επέκαμε :
Σάμπα  του Μάτζη  : ΑΤΣΑΚΩΝΟΠΑΡΕΑ με του νέοι .
Έρατςε  άροτρο , αλέτρι .
Πφράμα  σπόρος .
Πφούρε  σπυρί .
Φαέ  σιτάρι .
Ένι πφείρου  σπέρνω
Πότσου το έρατςε τσαι έα να έγκουμε για καμάκι .
Ετοιμάερε το πφράμα
Τσι 'ένι αού Δέσποινα μοι , χωρίς πφράμα έκι θά ζάμε ;
Τα χούρα το Δέρςε θα πφείρωμε πρώτε ;
Φαέ θα νι πφείρωμε
Εζαλέα το πφράμα πφούρε , πφούρε
Κάψο γρία θα έμε τσαι οι τελευταίοι πφι ΕΜΕ κάμουντε ..
Ενεί ο Νικόα ο Τσάδεφο ντι τσαι ο Πέτρε ο Νταούλη αραμάκαμε.
Εποτσούκα το έρατςε , το πφράμα από φαέ πφι εζαλέερε πφούρε πφούρε τσαι έμε έγκουντε για καμάκι .
Αφρέ ύπρε ονείρατα γλυκά τσαι Καλε ξημέρουμα…
Σάμπα  ΤΟΥ
ΣΕΡΙΚΧΗ
Φεγγαριούλι μοι αμπρέ φούκισε μοι για να έγκου
Για να έγκου το σκολείε να μαθαίνου γράμματα
Γράμματα σπουδάματα του Θέου τα πράματα .
Έκει ένα τραγουδάτσι τα νιουτθέ πφι ίγκιαει τραγουδούντα τα Ελληνόπουα του κουβάνοι χρόνου τα
Τουρκοκρατία αμα ίγκιαει αρίκχουντα το μονοπάκι γιά το γκριουφό σκολείε .
Όρπα με το καόγερε δάσκαλε ίγκιαει κχαράχουντα
Φούκιση με το να μαθαίνωει λίγα γράμματα .
Σκληροί χρόνου τα σκαβία
Με τσίνδυνε τα ζωή σου νιούτθα τα καμπτζία κάτου από αφάνταστα δύσκολοι καταστάσαι ίγκιαει έγκουντα το σκολείε
Να μάθωει γράμματα .
Α διαφορά με το σάμερε
Τεράστιε ….
Όρπα ίγκιαει μαθέντα για ταν ελευθερία τα πολυπόθητε, για ταν πατρίδα τα σκαβουτά τσαι ταν ιστορία σοι .
Όρπα ίγκιαει πφείρουντε το πφράμα για ταν ελεφτερία ως να ναϊθεί το βογητέ ξετθάϊσμα για να μόλει αργούτερα α απελευθέρωση .
ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΗ ΠΑΝΤΑ ΜΕ ΥΓΕΙΑ .
Σάμπα :Αγούστου  : Α Τσακωνοπαρέα ..
—Νια κάψα
Μ'εζουρλίε ο 'νι έχα
Κια να σταθού
Παππού!
—Ναι σιάτη μι πρεσσά καΐα τσαι το μεσαμέρι να στέτσησιου μακρύα από τον ήλιε, τσαι να κίνερε πρεσιού ύο …
— Τσαι κιά να ζάου παππού παντού καΐα ένι βράζου ο τόπο ..
—Να ερέχερε γκάνα δεντρικό μουρία, καρυά νή αχρά με κά απότσια πφι να νι ντήνει λίγο ο αέρα τσαι όρπα να κασήσιου
— Βρε παππού ακόνη τουρ απότσιε έσι τσυνηγού εκιού ..
— Γιατσί καμπτζί μι κακό ένι;
Ο άντρωπο ένι πρέπουντα να ξακειστένηται τα μεσαμέρια γιατσί ένι ατςά α αμέρα .
—Ναι παππού μι αλλά σάμερε είνι έχουντε
  Τάσου τθου τσέλε
—Τσαι τσι ένι έγκεινη καμπτζί μι ;
Τσι ένι ποίντα ;
— Έα βρε παππού πφι έσι ποίου ότσι ο 'σι
Ξέρου .
— Βρε ξέρου ένι …Εκιού
Ο 'σι ξέρα νι
— Σιγά να μπάτσε τσαι ό 'νι ξέρα ;
Αφού εβαλήτσε ο αφέγκη μι ένα τα τσέα ;
Σάμπα  ΤΟΥ ΜΑΤΖΗ  .
Α ΤΣΑΚΩΝΟΠΑΡΕΑ ΜΕ ΤΟΥ ΝΕΟΙ.
Γουλία .
Γουλιάϊθι
Κχιαούα .
Κχιαούλι .
Μπούκχα εγκίκα νία μπούκχα κρασί
Κχόντου ένα γουλιάϊθι για ταχία ..
Κχόντου νία κχιαούα ύο τσε γιά τουρ άλλοι .
Εσούκαμε τσιόα ;
Κοντογούντε έμε
Διαστσευή τσαι γραφτέ τα ΤΣΑΚΩΝΙΚΑ από το Πάνο Μαρνέρη .
Το να έχερε του χέρε ντοι ένα ατςέ θησαυρέ τσαι να πράσερε με τον εμαλέ ντοι
Του κόσμου τα ονείρατα ο 'νει μιτσή πράμα …
Τσαι το πλέκιεριου άμα έσει έχου έντενη το θησαυρέ άμα έσει καμπτζί
Έτεοι του χρόνου ο 'κει υπάρχα ούτε κατςουτά δεκάρα
Αμα το λοιπόν έσα έχου ένα…..
Θησαυρέ……
Έσα
Έχου ατσά υπόληψη το κύκλε του παιδόκοσμου .
Αλλά ποτέ ο 'σει ξέρου τσι ντ' ένει τυχέντα από τα νία στιγμή ως ταν άβα .
Νία αναποϊδία τσαι όα ντοι τα όνειρα
Μπουχό , όα ντοι τα όνειρα αέρα κοπανιστέ…..Έγκεινη το χκιούπημα ένει βαριού τσαι ετυχήτσε σε ενίου λίγο ποιο μετά από τα Κατοχή ..
Ο τσείε μοι ο Νικόα εκάνε με το καΐτσι του Μένη από ταν Αϊθήνα για πρώτε βοά να νιουρήσει το σόι
Τα γουναιτσή σοι , α οποίε έκει ίκχα από το 'δεκό νάμου σόϊ ..
Νιε καοδέμαει με ανοιτθοί αγκαλίε τσαι
Νιε περιποίμαει όσιου καλύτερα έμαει πορούντε τσαι ξέρουντε ..
Σάμπα του Αμάη  : Α Τσακωνοπαρέα .
Για του νέοι  :με το Πάνο Μαρνέρη .
Απόκχαλε έγκυος
Τανύντου  τεντώνω
Μαργουτέ  αποξενωμένο , μαραμένο ,κακορίζικο
Σποΐα  στάχτη .
Βρε τα μαργουτά αραμάτσε απόκχαλε μπρι
Στεφανουΐθεί
Μα
Πφι να νι φάει ο βράχο αραμάτσε απόκχαλε τσαι στερφεύε έτανη α παλιόγιδα πφι έμα κιάνα κανιά κχιαούα γα .
Δει τα θέση ταν απόκχαλε γουναίκα βρε χιούρε
Ο 'νι ξέρου τσι εφαήκα τσαι με χάτσε , με πεναήε το τάνυμα.
Τανυντούμενε τσαι τανυντούμενε θα μπαεί κάνα άντερε ουε Έωνη μπαϊλιάκα ήμαρτον πλέα .
Εκιάτσε ο λόγγο κχάρα τσαι ενάτθαει όα σποΐα
Σποΐα τσαι κορνιαχτέ να ναθείρε
Χαμογεατοί , χαρετοί τσαι με μπόλικο υγεία
Να ερέσει νάμου α συνταχινά
.Εμέ Νιούντε Τσακώνικα .
ΣΑΜΠΑ  του Νοέμπρη  ΤΣΑΚΩΝΟΠΑΡΕΑ ΜΗ .
Αμα τα γρούσα μάθετε τσε λίγο άμα νιλήνετε
Χάγκετε σε όσα είνει γραφτά , αρχήστε τσε ψαφήνετε
Α μαμμού μη α Λίαινα , Αόριστε ο 'κει ξέρα
Τα γρούσα όμως θίλοι μη , τα νία έκει παίζα χέρα .
Ποίετε τα προσπάϊθα τα γρούσα να νιλήτε
Ποτε καλοί Τσακώνοι μη , ποτέ ο θα ντροκιαστήτε .
ΠΑΡΑΚΛΗΣΗ ΤΟΥΡ ΑΤΣΟΙ ΔΑΣΚΑΛΟΙ ΤΣΕ ΓΛΩΣΣΟΛΟΓΟΙ .
ΝΑ ΕΡΕΣΤΕΙ ΕΝΑ ΤΡΟΠΟ ΓΡΑΦΗΣ ΠΡΟΣΙΤΕ ΣΕ ΟΛΟΙ
Τα σημεία τσε οι τόνοι να υπάρχωει σε όα πληκτρολόγια τουρ υπολογισταί ,  , τσε   .
Απλοποιήσετε τα γραφή τσε βοηθήτε έτρου όλοι , να μπορήνωει να γράφωει τσε να μαθαίνωει τα γρούσα .
Μη νη ποίνετε πιο δύσκολε απο ότσι πραγματικά ένει .
……ΠΑΝΟΣ ΝΑΡΝΕΡΗΣ ….Εμέ Νιούντε Τσακώνικα…..
ΣΑΠΜΠΑ  του Αμάη  , Τσακωνοπαρέα μοι .
ΧΡΙΣΤΕ ΑΝΑΣΤΑΤΘΕ ………
Σάμερε θα οράτε κάτσι το διαφορεκικό .
Κάτσι το ασυνήθιστε .
Ταν όμορφο αϊθά μοι
Να αρήνει …..Το αρητέ (άρημα )του παληοί χρόνου έκει γινούμενε σε όα τα νοικοτσιουρία του Τερού ,
Του Σαπουνάτση τσαι του Μεάνου ( τσαι τα άβα Τσακωνοχώρια τσαι όχι μόνιου ) .
Όα τα νοικοτσιουρία ίγκιαει έχουντα μανάρια τα οποία ση ίγκιαει αρούντε .
Το γά έκει έχουντα πάρα πρεσοί χρήσε: Να πάτσωει γιοργούκι , να πάτσωει άρτουμα ( ασκοπουλίσιε ,βαρελίσιε ,
Αφόκιουρη ) να φκειάξωει Τραχανά ,πφιίτα , τα φιογκάτσι μακαρούνια , βούκιουρε
Τσαι τα πεντανόστσιμο συνταχινά βραστογαλιά ……
—Έτρου μπράβο ,έτρου .
Να τσαι α γαλομέτρα , να τσαι α γίδα
Να τσαι α αϊθά μοι πφι σε ένει αρούα .
—Έα …..
Τα χκινά ….
—Να μην αβασκαϊθεί ως πόσιου γά ένει έχα ;
—Ένει μιτσιούλικο αφού
Περσινέ ένει …
—Ναιαιαι …
Περσινέ ένει ;
Με 'σα αού :
Βρε Ελένη ο 'σα αφήνα να άρου τσαι εζού ένα …..
ΑΙΘΑ ΜΟΙ ΝΤΕ ΕΝΕΙ ΕΦΧΑΡΙΣΤΟΥ..Με όα μοι τα καρδία .
ΞΗΜΕΡΟΥΜΑ : ΑΝΑΣΤΑΣΗ ΤΑ ΓΡΟΥΣΑ ΝΑΜΟΥ …
Σάμπα  του Απρίλη  .
Αίσωπο   : Διαστευή από τον Πάνο Μαρνέρη …..
Ένα ρήτορα
Με το όνουμα Δημάδη εκι αγορέγκου νία βοά τσαι έκει εξηγού τθο κόσμο πφι έκει μαζουτέ κάτσι σπουδαίο .
Εκαταβήτσε ομως ότσι ου 'γκιαει προσέχουντε νι τσαι αφού σταμακίε σε ρωτήτσε .
.Ενι πορού να νι μου αλήου ένα μύθο του Αισώπου;
Ναι , ναι απογήτθαει όλοι .
Νια βοά ,αρχινήε ο Δημάδη, ένα χελιδόνι , ένα Χέλι τσαι α
Θεά
Δήνητρα ίγκιαει τςάχουντε σε νία πορεία .
Άμα τσαι εσούκαει σε ένα ποταμό το χελιδόνι επετατσίε τσαι το Χέλι εβουκχιάε τάσου το ύο…
Αφού επέτσε ένταει εσταμακίε να νιλήνει .
Τότθε όλε ο κόσμο
Εκχαράε να μάθει τσαι ρωτήτσε :Τσαι α Θεά Δήνητρα τσι εμποίτσε;
Απογήτθε λοιπόν ο Δημάδη : Α Θεα Δήνητρα εθυμούτσε πρεσιού διότσι παρατήκατε τα σοβαρά νιούμου ζητήματα , τσαι έτθε καταγινουμένοι με τα παρανύϊθα του Αισώπου .
Διδαχή : Έτρου τσαι με τουρ αντροίποι , είνι κουϊθοτσούφαλοι
Όσοι είνι βάντε ταν άκρα τα αληιθινά τσαι είνι κατακιανουμένοι με τα παρανύϊθα …
Ενεί από τον Αίσωπο πρεσσά έμε μαθέντε ,
Τα γρούσα ο 'με αφήντε νι , γιατσί έτρου ενεί έμε θέντε …
Με το καλέ να ξημερουθούμε μετά από ένα όμορφο ύπρε
ΕΜΕ ΝΙΟΥΝΤΡ ΤΣΑΚΩΝΙΚΑ
Αίσωπο  : Διαστσευή του Πάνου Ναρνέρη
Το λιοντάρι τσαι ο όνε , συντροϊθία τθο τσυνήγι .
Ένα λιοντάρι τσαι ένα όνε εμποίκαει κολλεγία τσαι ετσινήκαει να ζάνει παρέα για τσυνήγι .
Αμα τσαι εσούκαει σε ένα σπήλη πφι τάσου ίγκιαει πρεσσά ριουφάλια το λιοντάρι κατσάτσε το άνοιμα τσαι έτρου
Έκι
Κιάσει ούγειε έριφο έκι δοτσιμάζου να φύτσει.
Ο όνε με τα σειρά σι εμπάτσε τάσου το σπήλη αρχινήε τα τσινιάρια τσαι του αγκαριχτοί για να φοζαήτσει τα ριουφάλια .
Έταει με τα σειρά σου κιοτεύαει τσαι όπφου αναιμούτθαει
Τάτσου να γλυτούνει , το λιοντάρι εκιάτσε τα πλέτερα .
Ο όνε άμα μπαήτσε τάτσου από το σπήλη ζυγούτσε το λιοντάρι τσαι νιε ρωτήτσε .
Πφου μ'οράτσερε επολεμήκα γερά για σ'ετίου ως να μπλέψου τα ριουφάλια ;
Το λιοντάρι απογήτθε .
Να νιουρίζερε ότσι τσαι εζού άκια να φοζατθού άμα ο 'μα ξέρου ότσι έσι όνε …
Όσοι είνι περηφανεγκουμένοι απουρτέσε σε έτεοι πφι σι είνι νιουρίζουντε κα είνι γινουνουμένοι ρεντίκουλα…
…..Καλε ξημέρουμα τσαι με υγεία σε όλοι νάμου …..
Σαμερε εχάκαμε αλλε ένα Τεριώτα τσε Τσάκωνα το Χαράλαμπο του Νιχάλη Τράκα .
Εφύτζε τσε εζάτσε να ανταμούει τουρ άλλοι  πατριώτε ση .
Θίλε Λάμπη ο θα ντη ξεχάμε .
Θα ντη θυνηκχούμαει με τα αστεία ντη τσε το χιούμορ ντη .
Εζου προσωπικά ένει θυμούμενε το εξής .
Ταν Αμεριτσή τα δεκαετία του  εμπήκαμε για πρώτε βοά παρέλαση σα σύλλογο τα πέμπντε λεωφόρο τθο Μανχάταν .
Έκει Όρπα τσε ο Λάμπη τσε να μου έκει ποίου βημακισμό με σφυρίχτρα τσιόα , καθώς έκει φωνηάντου τα Τσακώνικα .
Ένα βρε κούτσουρααααα…
Τα συλληπητήρια μη τα γουναίκα ση Ερήνη τσε τουρ υζοί ση Νιχάλη τσε Χρήστο απο μερία μη τσε απ' τα μερία τα Τσακωνοπαρέα .
Καλε ταξίδι Λάμπη τσε Καλε αντάμουμα με τουρ άλλοι πατριώτε .
Αγναντέγκου ταν ατζά στερία έσα ορού ταν Ερμιονίδα τσε ταν ίσιε ντη χέρα , έσα ορού του Πέτσε , τσε το βάθη ταν Υδρα .
Το Άκχο έμαει πφουντέχουντε τα δίψα νάμου , με υίο απο τα κιγάϊδα ,
Καθώς να μού είγκιαει ποίντα το καοσώρισμα τα τρουκάνια απο τα κχινά πφι είγκιαει νεμούμενα του πλεύρε τα Σέα .
Μπαήντε τάνου τα κάτου Σέα , έμαει αγναντέγκουντε το Τςουμία τα Παλιόχωρα ως Τάσου τα Σοχά .
Το όνειρε νάμου έκει γινούμενε πραγματικότητα .
Έμαει σκεδόν σουστοί το τόπο τα χαρά τσε τα ξενοιασία .
Έντενη ο χρυσοτσίτρινε κάμπο , έκει γκριούφου τα σπλάχνα ση όλοι τουρ ελπίδε για του Τεριώτοι , Σαπουνατσιάνοι τσε πρεσσοί Μεανιώτοι , για τα κουμπάνια τα χρονία σου .
Να μπαήουμε το Σπαϊθί το Άκχο γα περάμε
Τα Σέα άμα τσε σούσουμε ταν ομορθία να'ράμε
…Αλοίμονε τον άντρωπο … Του Πάνου Μαρνέρη .
Θα ένει τα μοίρα ντοι γραφτέ , θα 'νει το ριζικό ντοι
Πάνο για να μην έχερε τόπο εκιού δικό ντοι .
Κια φύτζερε τσαι ζάτσερε , τσαι πάλι να μ' αφήτσερε ;
Τσαι με αφρά 'σπηδήματα
Πάνο πάλι νι εμπήτσερε ;
Τσι ντε βαρέντα Πάνο μοι ;
Τσαι κχίπτα ο 'σει ριζούκχου ;
Τσαι τα ζωή ντοι Πάνο εκιού
Έσει
Ανακατούκχου ;
Να μπάτσε έσει καταρατέ ;
Να ζα ξομογηθήρε
Μπάτσε έσει ψιλιαστέ ;
Να ξεβασκανιστήρε.
Δύου Πατρίδε , ανάθεμα
Ένει όκοιε νιουρίσει
Από τα νία πφι ένει αραμού , ταν άβα θα γιουρήσει .
Κάκια αμέρα θίλοι μοι , ίσως
Να απαντίου
Για έδαρη ένει προκιμού
, Το τθούμα μοι να κλείου .
Αλλά για να νιουρίζετε , ένα θα νι μου αλήου
Τα τα ζωή ο άντρωπο , όλιου έγκου τσαι παρήου …..
Καλε ξημέρουμα ,όμορφο Σάμπα , με υγεία
……… ΕΜΕΝΙΟΥΝΤΕ ΣΑΚΩΝΙΚΑ ………..
Κουβάνα ένι α Ανατολή, ο ήλιε κοτσινίζου
Το τσι ένι μεούμενε γκανένα ο νιουρίζου
Με χρηματοδόκηση από το σύλλογο Αγιελιδίου εστρούτθε το υπόγειε με τσιμέντο τσαι εχκίστε α οθόνη για το κινηματογράφο .
Τα μεσαμεριανά συσσίτια τσινήκαει
Από το  με χρηματοδόκηση από το Σπύρο του Τσυριάκου μαζύ με άλλοι πατριώτοι
Από το Περαία .
Μπρίτερα ίγκιαει
Δείντε γά
Σκόνη τσαι το τσίτρινε άρτουμα .
Το  με διαταγή από το υπουργείε παιδείας το Ζευγάρι Κοκκοκιού μετατοπίστε τθο Περαία .Με το
Τουρισμό αρχινήε αγάλι αγάλι τσαι α μετατόπιση απο το Τάσου Τερέ προς τα Παραλία , το κάμπο του Τερού .
Οι νεούτεροι , άλλοι μεταναστεύαει , άλλοι μπαρκαρήαει τσαί άλλοι
Κιάκαει θέσε το δημόσιε.
Όσοι Απαραμάκαει απαρατήκαει με το τσαιρέ το τςοπανιλίτσι , το καμάκι το σέρι τσαι γενικά τα γης τσαι ασκολήτθαει με το τουρισμό .
Οι ταβερνούλε ενάτθαει ρεστωράν, εχκίσταει ξενοδοχεία , καφέ μπαρ, σουβλατζίδικα , λουκουματζίδικα,τα μπακάλικα ενάτθαει σούπερ μάρκετ τσαι , τσαι τσαι .
Έτρου λοιπόν τσινήτσε νία μετατόπιση τάσου τον ίιδε το τόπο νάμου .
Οι τάνου τσαι οι κάτου γειτονιώτοι μετατοπίσταει το κάμπο.
Εχκίσταει τσαινουρτσίλε τσέλε μοντέρνοι με ανέσε .
Καλε ξημέρουμα Τσακωνοπαρέα μοι τσαι σε όλοι νάμου …
Ακχό
Ακλεριάϊδη
Ακχρία
Ακχοκχόγητε
Ακονατέ
Κουτρουλεφτέ
Κχοατςία
Έντενη ο ακχό ένι γιομάτε μούστη
Έκεινη το ακλεριάϊδη το μουάρι σκαρμούτθε τσαι μ'εγκρενίε
Ακχοκχόγητοι απαραμάκαει οι χαρουπίλε
Τα τσυπαρίσια σε έγκεινη το μοναστσήρι είνι κουτρουλεφτά.
Έτανη α χούρα τθο Τσέρφο ένι γιομάτε με κχοατςίε
Ακουμπέτι εζάτσερε τα χώρα για κουμπάνια
Εγιομήτσε ο τσήπο ακχρίε
Έγκεινη το μαχαίρι ένι κα ακονατέ , ένι κόφουντα σα ξουράϊθι
Εζάκα τσαι α τα απογδήνια ίιτα μι
Καλέ ξημέρουμα με υγεία .....Να έχετε όμορφο ταχία
ΤΣΑΚΩΝΙΚΑ μετο Πάνο .
ΕΜΕ ΜΙΟΥΠΝΤΕ ΤΣΑΚΩΝΙΚΑ
ΣΑΜΠΑ  του Δετσέμπρη  .
Αβγακίχου αυξάνω.
Ερίφοι  κατσίκια .
Ριουφάλια  κατσικάκια .
Διάφορε , διάφορο  κέρδος , διαφορά
Αβγακίε α κατούνα με όλοι τουρ ερίφοι πφι εκχοντούκαμε
Με του τότσοι αβγακίαε το χρήμα τα τράπεζα
Τσι να ντ' αλήου αβγακία το λίπασμα τουρ ελήε τσαι ενάτθαει κάτσι καημένα δεντρικά !
Ο ' σει έχου ιδέα .
Αβγάκισε το ύο τα δεντρικά γιατσί θα τσεραθούνει όα ..
Αβγάκισε το φαΐ , αβγάκισε το λίπασμα , αβγάκισε το ύο ,
Να 'ράμε τσι διάφορε θ'αραμάει το τέλη ;
Να αβγακίσερε το τςάχημα τσαι να ποίερε λίγο κράτει από το φαΐ για να χάρε βάρη , να αδυνακίσερε , αλλίου πφού θα σι καταφέρερε ;
Τα γρούσα όσοι έμε νιούντε ,οράτε να αβγακίσουμε
Γιατσί μάτη νάμου έν' έντανη , να μη νι τσαι συχίσουμε …
Βοηθήνετε έτεοι πφι είνει έχουντε ανάτζη νι είνει καούντε οι αμέρε .
ΕΝΕΙ ΧΡΗΕ ΝΑΜΟΥ
ΝΑ απρούμε,να αγκαλιάσουμε το δίπα νάμου.
Σάμπα  του Ιούνη (Σερικχή )  .
Ξεςιντούκχου
Ξερίχου
Ελώτη
Τθαίνου
Τςιουπαήχου
Τσι έσι ποίου όρπα , τα μουρία
Έσι ξεςιντούκχου ;
Συτζά με μπαλήτσε το Άι ως πφι να νι ξεςιντού ,
Ως πόσοι σίντε πλέα ;
Εζάτσε τα ξενηκεία τσαι εξερίε κουβάνε πέτςε κίσου σι
Εζάκα τα χούρα τσαι ξερία όα τα χαρούπια χάμου ταχία θα ζάου να σι μαζού
Έα να ντι αλήου ταν ελώτη γιατσί ο 'κάνα
Έτθα τσαι Άλε μι ταν ελώτη γιάκεινη πφι εμποίτσερε .
Θα αβράτσου το νταβελέ να ντι ποίου κουβάνε
Κια ν'
Αβράερε τα κρυάδα Χριστσιανέ ;
Τσι έσι τςουπαήχου οπά ;
Σοτθέμπρη  .
Α συνέχεια τσαι το τέλη από το ποίμα .
Το τσύμα ο Βράχο τσαι α γρούσσα .
Τσαι νά 'νει να 'νει οράτε νοι , το βράχο τάνου ντούτσε
Εκχράε κίσου αφριστέ , το βράχο νι' ελαβούτσε..
Ασφούρια ένει αρίκχουντα θα ξαναδοτσιμάσει ,
Νι' εκόφτε όμως α δένανη , το βράχο ο θα δαμάσει
Τσαι σαν το σίνα
Τσάκωνε α γρούσσα θα αραμάει ,
Όσιου τσαι α εξέλιξη , εν' θέα να νι μοζάει .
Άντέε τα χκιουπήματα , όλοι του γαλυφίλε
Τάματα ,καοκιάσματα , ψεύκιτσοι ιστορίλε.
Μα ως πότε όμως Τσάκωνε;
Πόσε τσαιρέ θ' αντέξει
Τσαι με το βράχο λαβουτέ ως πότε θα αντέξει
Ύπρε αφρέ τσαι ονείρατα γλυκά θιλενάδε τσαι θίλοι .
Από τα γιορτά τα Τσικνοπέφτα το τάσου Τερέ ..
Κιμήετε τα καμπτζία νάμου τσινοποίηετε όλοι νιούμου έντενη το διάλογο ….
Ένταει τα καμπτζία είνι ποίντα ατςά προσπάϊθα …
…………… Εμέ Νιούντε Τσακώνικα ……….
Αποκρίσιε … Διάλογο :του Πάνου Μαρνέρη .
Τούλα : Ο 'τθε αούντε
Μι τσι θα γκιουθούμε ταν ασικρία ;
Στάμο :παρασικρία βρε γουναίτσε
Τούλα : Έσι έχα δίτσηε ταν ασικρία ένι Σάμπα ..
Λενιώ : εζού ένι έχα κάτσι παλιά ρασοβράτσα τσαι θα γκιουθού τςπάνη .
Τούλα :Εκιού οπά με το τςοπανιλίτσι ,,, τσι καημό ένι έντενη πφι έσι έχα τσαι εκιού α χωλιατά ….
Λενιώ: Για άλλε μι αφεγκία ντι τσι
Θα γκιουθήρε ;
Τούλα : Αααα ο 'νι μαρτυρούα θα νι κχοντού μυστικό .
Λενιώ : Μυστικόοο τσι θα αλεί μυστικό .
Εκιού , τσαι εκιού μυστικό ;
Στάμο: Όχι δα εζού
Θα μόλου έτρου ..
Λενιώ :Να ντ' αλήου ο 'σι έχα τσαι άδικο ;
Στάμο :Πφού νιέ πέτσερε έντανη τα κουβέντα ;
Λενιώ: Να τσαι έτρου να μόλερε το ίιδε ένι ποίντα …
Τούλα: Βρε σιατέρε ο θα μαούμε τσιόα …
Λενιώ : Α νία νι ένι κχοντούκχα μυστικό , α άβα θα μόλει όπφουρ ένι ,
Τότθε τσι είνι ρωτούντε ;
Στάμο :Εζού ένι θέα να μι ποίερε λιανά
Τσι έσι θέα να αλήερε με το
Όπφου τσαι να μόλου το ιίδε ένι ποίντα …
Λενιώ: Τσι να ντι ποίου λιανά
Να ερικχούμαει σε κουβέντα
Μη κατάβερε ;
Στάμο: Εκιού πλέα έσι κιάνα πουλία τον αέρα ….
Λενιώ :Εκιού βρε σούργελε
Θα μ'αλήερε τσι θα γκιουθήρε ή θα να μου μόλει ξαφνικό …..
Τούλα : Να εζού ένι έχα νία μουτσούνα από λιούκο επέκα λοιπόν να γκιουθού λιούκο ..
Λενιώ: Λιούκο να ντι φάει …
Τούλα : τσιί ;
Λενιώ: Τσίπτα τσίπτα άμα γκιουθήρε Λιούκο ένι πρέπουντα να τςιάχερε με τα τέσσερα , αλλά τσι ένι αούα έτρου τσαι αλλίου τα τέσσερα έσι τςάχα …
Τούλα : Τσι επέτσερε ;
Λενιώ : Ένι τσαι περήφανε τουρ αβουτάνε ;
Επέκα
Να γκιούρε
Ταν άβα προβάτα
Στάμο : Γιατσί προβάτα ;
Λενιώ : Να όρκο μι .
Θα γκιουθήρε προβάτα για να ντι φάει ο Λιούκο τσαι τότθε εζού ο τςοπάνη να σκωτού το Λιούκο επειδής
Εφαήτςε τα προβάτα τσαι να γλυτούμε όλοι μαθές ….
Καλε ξημέρουμα τσαι κα Σαρακοστά ..
ΕΜΕ ΝΙΟΥΝΤΕ ΤΕΑΚΩΜΙΚΑ
Σάμπα  ΤΟΥ Σερικχή  .
Α παροιμία απαραμάτσε , το αγώγι ένει τθαΐχουντα τον αγωγιάτα ,
Ο αγωγιάτα πφουντέτθε .
Παλιά όα τα κουβαλήματα με τα ζώα .
Σε κακοτοκίλε με διάφορα ποτσούματα , κάρβουνα ,ξυλεία ,
Μούστη ,
Κρόπο, κάβα αρτούματα ,άζα ,καούϊδα τα μαναβική , το φαέ τα άλυτα ,όα τα κουτσερά , άχουρα .
Ο αγωγιάτα έκει ποίου του μεταφορέ τουρ αντροίποι .
Το γιατρέ
, Το πολικικό, το ξενητευτέ την έμπορα τον παπά το δάσκαλε τον άρρωστε , Χάτθε
Ο αγωγιάτα τσαι μαζύ σοι τσαι τα χάνια …
Αλλα τσαι όα τα γύφκικα χάτθαει .
Σε κλείκαει οι οξυγονοκχολήσε , οι πρέσσε , τσαι οι τροχοί .
Το γύφκικο του Λία Ψαρρολόγου
( Μαστολία ) του Νιχάλη Λαλουδάτση ( Μπούλου ) το τάσου Τερέ , του
Παναγιώτη Μαστοράτση
Τθο Σαπουνάτση , τσαι του Παναγιώτη Σώρα ( Τραμπούλου ) από τα Μέανα .
Το αγκομαχητό από του φουσερέ τα ντούματα μετά βαρία τσαι με το σφυρί ,τθα κειρουτά σίδερα για να φκειαχτούνει τα Τσικούρια , τα καδευκήρια , τα έρατςα οι μπίκουνε οι τσίε ξεχατά εργαλεία .
Όα απαραίτητα τθα παλιά νοικοτσιουρία ….
Το αγώγι
Είνει τθαΐχουντα τον Αγωγιάτα ….
Α γρούσσα είνει τθαΐχα τσαι είνει αντιπροσωπέγγα λαοί …
Οι Φορδακάδε πφι 'γκιαει κχαράχουντε Βασιλήα
Διαστσευή : Του Πάνου Μαρνέρη .
Οι φορδακάδε ίγκιαει σεκλεκισκουμένει γιατσί ου 'γκιαει έχουντε Βασιλήα .
Απολύκαει λοιπόν αντιπρόσωποι τθο Δία να νι παρακαλένει
Να σ'ερέσει
Βασιλήα .
Ο Δία άτζε χαμπάρι ότσι οι φορδακάδε είνι κουϊθόμαλοι τσαι ανεμούτσε ένα κάλη τάσου τα λίμνα .
Οι άραχλοι οι φορδακάδε οράκαει το κάλη εφοζάτθαει τσαι βουκχιάνει το πάτε τα λίμνα να γκριουφτούνει .
Απέ οράκαει το κάλη ότσι έκι
Αραμούντα ατάραχο
, Νιε περιφρονέκαει τσαι εμπαήκαει τάνου
Σι να λιαστούνει .
Όγο του ότσι ίγκιαει σεκλεκισκουμένει τσαι πάλι για το βασιλήα σου απολύκαει για δέφτερε βοά αντιπρόσωποι .
Τσαι πάλι εκχαράνει
Από το Δια
Να σι ζαλέτσει κάκοιε άλλε Βασιλήα γιατσί ο πρώτε πφι απολύτσε έκει άνεργο τσαι κοπρίτα
Τότθε τσαι ο Δία θυμούτσε πρεσιού τσαι
Απολύτσε ένα ούϊθι του υβάτου ούγειε έκει κατακίνου όλοι του φορδακάδε .
Ο μύθο ένι Θέου να αλεί ότσι ένι καλύτερε να έχερε άνεργοι απονήρευτοι άρχοντε παρά πονηροί πφι είνει φερίκχουντε ανακατουσούρα ……
Καλε ξημέρουμα … Εμέ Νιούντε Τσακώνικα ……..
Νικοού.
Εεεε Νικοού ….
Συνταχούλια συνταχούλια ;
Το κακό μοι το τσαιρέ επαθήκα , έγκεινη επαθήκα .
Τσαι το κουβάνε ντι το χρόνε πφι έσει τσιούνα τα νύχια ντι ακόνη ο ξημερούτσε ..
Τσ' ένει θέα Δέσποινα μοι ….
Για νιάε μοι κα τσαι μάζου του κότθε ντι .
Όρα τσι άλλιου θα ρέσερε για να μπάλερε το φαρμάτσι ντι πάλι …
Τσι φαρμάτσι , να μη ντ' αλήου τσίπτα έδαρη , πφι εγιομήτσε α αυλή μοι κορκατσίλε ..
Μη ξεστομίζερε ετσιτάπα αηδίλε , του κότθε ο 'νει έχα σι ανοιτθέ ακόνη βρε γρία σαρμούτα .
Ποίερ επέτσερε σαρμούτα , πφι έσει έχα να κχριστήρε , ούτε τσαι εζού ένει ξέρα από πότε τσαι έσει βρωμούα νια σαςία .
Ου Δέσποινα μοι τσι ένει αούα .
Βρε άμα τσαι ξοικαστήρε τα γυαλίστρα θα κατςιουϊθεί βρε θέατρε .
Θέατρε έσει τσα έσει δενάχα , πάλιο ματαλίστικο…..
Τα κακά ψιουχρά ντι μέρα …..
Σαρμούτα  άπλυτη , ατιμέλητη , βρωμιάρα .
Σαςόλα  γιδίλα , βαρβατίλα  κακοσμήα από απλυσιά….
Ματαλίστικο  κάποιος, κάποια που επαναλαμβάνει τα λόγια της , κουτσομπόλα ..
Γυαλίστρα  καθρέπτης .
ΚΑΛΕ ΞΗΜΕΡΟΥΜΑ …..
Τσε όρεξη να μην έσα έχου ντε έκει παρήα .
Τσε τσουπουτέ να έσα απο το φαΐ άκει να ρέσερε νία άκρα τα φούγκα ντη για κολιούρα .
Α κολιούρα έκει φκειανουμένα με ζυμάρι απο προζύνη ή τσε με χωρίς προζύνη πφι νη είγκιαει αούντε λειψά .
Του λειψαί κολιούρε ση είγκιαει φκειάντε βιαστσικά του πλέτεροι βολαί , άμα είγκιαει γιουρίζουντε αργά απο του χούρε .
Οι ελήε , το άρτουμα , οι σαρδέλε , οι μαρίδε , είγκιαει τα καλύτερα τσε τα πιο συνηθιστά πφι είγκιαει συνοδέγκουντα του κολιούρε ..
( Κολιούρα τσε ελήε ποιο νόστσιμο απ' το κρίε .
) Είγκιαει αούντε οι παληοί με περηφάνεια …
Τα Πραματευτά μπαήκα , τα ουζάτζα μη σε εγκίκα ..
Ο 'κει χρειασκουμένα α εφτσή , κα όρεξη .
Έμα έχου πρεσσοί χρόνου να νη φάου.
Απο το τσαιρέ πφι έμα καμπτζί .
Τα αγριοάχανα έκει ένα απο τα αγαπητά μη .
Έγκεινη το φαί ο'νει έχουντα να ζηλέψει τσίπτα απο τα κρίατα , τα σουβλάτζα , του πίτσε , τα λουκάνικα , τσε όα τα νεοφερτά φαητά….
Α βογητά Παπάρα έκει το πιάτε τα φτώχεια τσε ο 'κει μονάχα νόστσιμο έκει τσε πρεσιού υγιεινέ..
Εκχαρά συμπλήρουμα απο τα τσεία μη .
Πάλι γουλίε απο το παξιμάϊδι , πάλι άχανα , Άι τσε λεϊμόνι .
Το συμπλήρουμα έκει ακόνη πιο νόστσιμο….
Αφρέ ο ύπρε νιούμου , ονείρατα γλυκά , τσε καλε Ξημέρουμα …
ΤΣΑΚΩΝΙΚΑ νιλήνετε , τα Γρούσα μη νη αφήνετε
Έσει θέα να ζάμε τα Παλιόχωρα;
Κια θα ζάμε ;
Τα Παλιόχωρα ;
Ο 'νει ζατά ποτές .
Γιάκεινη θα ζάμε να νι οράρε .
Μοναχοί νάμου θα ζάμε παππού;
Θα μόλωει παρέα : ο Νικόα ο Μουρκόγιαννη ο νιατέ φωτογράφο τσαι ο Βασκέν Μπερμπεριάν ο ατςέ συγραφέα ….
Καλοί αντροίποι είνει , έτθα παππού τσι έσει περιμένου …
Ααα έδαρη ο ' σει κχοντουμένα έν' ορού , πόσα έσει ξέρα ;
Οπά πφι έσει θέα εκιού φτερά έσει ποία ;
Βρε παππού μοναχό ντι έσει κουβεγκιάζου ;
Χμμμ Αρέσα ντι έκει α Παλιόχωρα ;
Ουουου παππού τσι ωραία !!!
Πότε θα ξαναζάμε ;
Έεεδαρη το καουτσαίρι πλέα …
Παππού … Τσι ένει καμπτζί μοι ;
Έτεοι οι ξένοι αραμάκαει με το τθούμα ανοιτθέ .
Ναιαιαι σ' αρεσήτθε ;
Ναι βρε παππού , αφού έσα αού έτεοι τουρ ωραίοι ιστορίλε με το μιτσή κρεφτόπουλε τσαι για το Δέρςε πφι ένει μπαήντα το ύο το Κρυονέρι τσαι σ' αρεσήτθε πάρα πρεσιού .
Τσι καλοί αντροίποι ;
Έτρου με του ξένοι σιάτη μοι,να γινούμαι θίλοι να σι προσέχουμε τσαι να σ' αλήνουμε ταν ιστορία του τόπου νάμου, γιατσί έμε περήφανοι για το τσι έμε τσαι από κια ένει ίκχα α σκούϊθα νάμου τσαι για τα γρούσα νάμου …
Ακιστάμαει παππού από το ταξίιδι τσαι θα κιούψουμε σα βανίζα .
ΚΑΛΕ ΞΗΝΕΡΟΥΜΑ ,Εμέ Νιούντε Τσακώνικα …………
ΣΑΜΠΑ ΤΣΕ  του Γενάρη  το …… Εμέ Νιούντε Τσακώνικα …
Α συνέχεια τα ιστορία ……
Α Τσιουράνα ο νιέ εμπήτσε λιανά όα τα διαδικασία , ότσι έκει θα αντικατασταθούνει  οι  δραχουμέ με το ευρώ..
Σίγουρα όκει ξέρα τσε α ίιδε ..
Ουϊθίουνε είγκιαει συγκιούκχουντε τα τσεία Σταματού καθώς έκει σκεγκουμένα ότσι το κχομπόδεμα ση έκει έχουντα μοναχά ένα χρόνε ζωή .
Έκει θυμουμένα  του χρόνου τα  κατοχή , πφι ο άτσωπο ση έκει έχου ένα προστσέφαλε παράδε τσε Ούγκιαει σούντε να αγοράσερε ούτε νία  οκά ζάχαρη .
Έκει γονακήχα απουρτέσε απο το εικόνισμα τσε έκει εκλιπαρούα … Αχ τα παρούτςθα μη  Αχ τα παρούτςκα μη ……
ΣΑΜΠΑ  του Σερικχή  .
- Ασκοπούλια με άρτουμα , το σταμνί με τουρ ελήε τσε το σταμνί με το Άι .
Ένα κουμούτσι Άντε , λίγο άρτουμα , ένα κρέμου , ένα σκούντι τσε κχάμποσοι ελήε έκει το προσφάγι .
Οι μπατάτσε έκει ένα απο τα πιο ανατζαία κουμπάνια .
Οι μπατάτσε τεγανιστοί , φτατοί , βραστοί , διαχνή, το φούρνε
Έκει αγαπητέ τσε απαραίτητε κουμπάνι .
Α ντόκιε παραγωγή τα μπαντάκα έκει πρεσιού μιτσά .
Γιάκεινη για του μπατάτσε είγκιαει έγκουντε το Καστρί τσε τον Άγιε Πέτρε ..
Δέκα ούρε πεζοπορία απο τον Τερέ Τάσου σε κακοτοκίλε , πρεσοί βολαί με βρέχο , είγκιαει έγκουντε να ποτσούνει  τσε  οκάδε μπατάτσε για να νη φέρουει του Τσέλε σου .
ΚΑΛΕ ΞΗΜΕΡΟΥΜΑ … ΠΑΝΤΑ ΜΕ ΥΓΕΙΑ …
Σάμπα έδαρη εσούτσε
Τσε α εβδημά τελειούτσε .
Σίταινα τσε 'κιού κόκιασε , μη στέτσερε μακρύα
Τα γρούσα να στηρίξουμε Πφ' έν' λαβουτά τσε Γρία .
Τον Άγιε Αντρία εξεχάκα , να οράμε τσι θα ποίνει
Όρα μη σ' αφεί ο παπα Πετρή , τα γρούσα να νη παρατήνει.
Τον Άγιε Λίδι όα κα με μαθήματα πρεσά
Με Καμβύση τσείε Γιάννη , θα ση μάθωει μάνη , Μάνη
ΤΣΑΚΩΝΟΠΑΡΕΑ  ΜΗ  …..
ΟΙ ΚΟΥΜΠΑΡΟΙ ΜΕ ΤΟΝ ΠΑΝΟ ΜΑΡΝΕΡΗ ..
-Κουμπάρε Τσι έσει ποίου ;
Ο οράμαει απο τα επφέρη τ' αργά .
-Κιά να οραθούμε κουμπάρε, με τα ζωντανά κάθε σύνταχα έμε τςάχουντε σα παραλιακά  τσε οι δύου νάμου ..
-Ναι έκει έχα γλάρα σάμερε τα σύνταχα τσε αργήκα να ση μπάλου για νεμά .
-Τσε εζού αργήκα , αλλα κάτσι απο 'γεί , κάτσι απο 'πά επεράτσε α ούρα ..
– Ένει ορού ότσι εκαλμαρίερε λιγάτσι ;
-Νιε άγκα απόφαση κουμπάρε..
– Τσι απόφαση άτζερε ;
-Ο θα ξαναανακατουθού κουμπάρε .
Σε εβαρέμα .
-Βρε κουμπάρε άμα ο ανακατουθού εζού , άμα ο ανακατουθήρε εκιού , τότθε έντεοι οι αχαΐρευτοι θα ση ποίουει χειρούτερα.
-Κουμπάρε άβα με 'σα αου επφέρη …..
ΣΑΜΠΑ   του Φλεβάρη  ..Εμέ Νιούντε Τσακώνικα
ΤΣΑΚΩΝΟΠΑΡΕΑ ΜΗ….
Συνέχεια τα ιστορία
Ευχαριστητοί τσε οι δύου κατσάκαει λίγο να ανασάνουει ..Α διαμαρτυρία τα Νικοού σταλιχτά με καϊδία απο Πρίνου ,  απφαλίε τσε αφάνε … Τσι είγκιαει φταίντε όμως οι άραχλοι πφι είγκιαει γιουρίζουντα ψόϊθοι τα κούραση σπο του χούρε σου ….
–
Τσι έτθε ποίντε ορεγη , τσι νη μου εκιάτσε τσε κλείκατε τα πορεία ;
Μπάτσε εζουρλήστατε ;;;
Ο ζουρλίσμαει έκει απογηκχουμένα α Νικοού με καμάρι , λες τσε έκει αντιπροσωπέγκα τα πλέτερε Ελλάδα , λες τσε έκει αντιπροσωπέγκα του γεράδε όλου του κόσμου … ΕΜΕ δείντε το δικό νάμου αγώνα , για τα μιτσά σύνταξη πφι ΕΜΕ αρίγκχουντε , τσε ταν ακρίβεια σε έταει πφι έμε αγοράντε .
Πφου θα ση μπάλουμε πέρε ενεί ;;;;;;;;;
ΚΑΛΕ ΣΑΜΠΑ ..
Εροβολήα αγαλιανά τσε το καλλιούτςι εσούκα
Προστσύνημα απανουτέ χαιρεκισμό εδούκα ..
Τσίπτα ο 'κει ζωντανέ γκανένα ο με νιάτσε
Κχόμπο με εστάτθε το λαιμό, πάλι βάμα με εκιάτσε
Αφέγκη κιά έσει σάμερε , εκάνα να ντ' οράου
Γιατσι θα φύτσου Αφέγκη μη τα ξενηκεία θα Ζάου .
Τσε νία φωνά μα τσι φωνά , Όρπα κοντά ενιάκα ,
Εξεικά ενα γιούρε σιαστιστέ γκανένα ο οράκα …..
ΚΑΛΕ ΞΗΜΕΡΟΥΜΑ ΤΣΕ ΜΠΟΛΙΚΟ ΥΓΕΙΑ ..
Τσι άλλιου εζού ν' άλλίου
Τσε τσι πλέα θε να ποίου
Τουρ  όλοι να μαζουτθούμε
Τσακώνοι μη να οραθούμε
………… ΝΙΟΥΝΤΕ ΤΣΑΚΩΝΙΚΑ ………
Τα Ιταλικά αερόπλανα είγκιαει πετούντα ταχκικά τάνου απο τα περιοχή τσε με του σειρήνε είγκιαει φερίκχουντα το πανικό.
Οι Τεριώτοι είγκιαει κχαράχουντε προστασία του ρεμακίλε τσε τα σπήα .
Το ατςέ σπήλη του Γιωργουλή έμαει ερέχουντε καταφύγιε τα τάνου γειτονόπουα .
Έμαει πειθαρχούντε πάντα με του διαταγαί του ταγματάρχη Παπαζαχαριά .
Ταν άνοιξη του  ένα Ιταλικό αερόπλανε εξερίε μπόμπα με στόχο τα Τζέα του Παναγιώτη του Παπαϊδά τθα κάτου γειτονία .
Ο ιίδε εσκωτθούτθε τον Αλβανικό μέτωπο τσε έτανη ταν αμέρα νη είγκιαει ποίντε μνημόσυνε ..
Ευτυχώς ο 'μαει έχουντε θύματα ..
Οι Ιταλοί εδούκαι διαταγή να παραδουθούνει σε έτεοι όα τα ντουφέτσια του Τερού .
Να έγκωει δηλαδή οι Τεριώτοι τα νιούτθα τσε να αφήνωει τα ντουφέτσια σου τον Άγιε Γιάννη .
Ο ' νει ξέρου πόσοι νιε εμπήκαι ….
Κα συνταχινά τσε καλε Σάμπα .
Να έτθε χαρούμενοι τσε αισιόδοξοι.
Αγάκη του καρδίε νιούμου , τσε κα δένανη σε όσοι είνει μαζούκχουντε ελίε .
….Ο ΧΡΙΣΤΕ ΑΝΑΣΤΑΤΘΕ …..
Άφε ση ένταει Μαριγώ , ξέχασει .
Έδαρη ένει πρέπουντα να μαθαίνουμε τσι ένει γινούμενε το κόσμο .
Έσει ξέρα Μαριγώ τσι ερέκαει οι ατςοί τσιουφάλε τσε οι ατςοί επιστήμονε ;
Τσε αρχινήε α Θοδωρού , να ποίνει λιανά τθα Μαριγώ για τα κλωνοποίηση .
Νιε έκει έχα νιατέ τόσοι πρεσοί βολαί , πφι έκει πορούα να ση αλλεί τα γειτόνισα ση χωρίς να ξεχάει τσίπτα , ούτε τσε τα παραμιτσά λεπτομέρεια .
Α Μαριγώ ενάτθε θερίε .
Εγουρλούτσε τουρ εψιλοί .
Ουηθήουνε νιε συγκιούκαει .
Τσι είνει ένταει πφι έσει αούα βρε σκοκεινά , βρε αθεόφοβο, βρε δαιμονιαστά, πφι έσει ποτσουτά καταψόφου με αμαρκίλε ;
ΣΑΜΠΑ  του Αωνάρη .
Οι Θιλενάδε : ταρ Ελένη Μάνου
Σάμπα του Αωνάρη  : Α Τσακωνοπαρέα …
Οι     θιλενάδε : ταρ Ελένη Μάνου
Ε Λενιώ, έε Λενιώ, εγεράκαμε, οι πούε μι εμπαϊλιάκαϊ.
Λ Τσ'έσι αντεχουμένα πλέα Ερήνη, νιάτα;
Σάμερε έμε, ταχία, όμε ξέρουντε, μόνιου ο θεό.
ΕΕπεραήαμε τσαί καλοίρ αμέρε Λένη μι.
Εξεχάτσερε τσί όμορφα πφη έμαϊ περούντε τον τσαιρέ πφ'έμαϊ σιατέρε;
Πρώτοι τθο σέρι, πρώτοι τθον τζύγο, πρώτε τθο νέσιμο, τθο φάσιμο, πρώτοι σε όλοι του δουλείε.
Λ-Μάκο, απφού να ξεχάου, όα ταν αμέρα έμαϊ τραγουϊδούντε, τσαί τσί τραγούιδα, όμαϊ αούντε.
ΕΤσαί τθα ράσσα,
Θυνικχουμέναρ έσι, σ' έμαϊ έχουντε γλέγκι, τσί γέλια έμαϊ ποίντε.
Λ Τσί μ'εθυνήερε έδαρι, έμαϊ μαζουκχουμένοι τθαν αυλή τα νοικοτσουρά πφ'έκι έχα τα ράσσα.
Έμαϊ βάντε ένα κούβελε δύου σπιθαμέ βάθι.
Δύου τσεί σιατέρε, ανάγοα τον κούβελε
Έμαϊ μπαίντε τάσου τσαί έμαϊ ντίντε λιουτσαντριστά, νία πουρτέσε τσαί νία κίσου, με του πούε το ράσσι, αράδα, νία α νία, νία α άβα.
ΕΈμαϊ μαζουκχουμένοι πάσοι, άλλοι ήγκιαϊ πατούντε, άλλοι ήγκιαϊ ξεζίχουντε το ύο τσαί άλλοι ήγκιαϊ χορέγγουντε.
Ε Λενιώ, έε Λενιώ, εγεράσαμε, τα πόδια μου απόκαμαν.
Καλε ξημέρουμα σε όλοι νάμου τσαι με υγεία .
Εσκέμα - βολαί , Τάσου για να μπάου
Μα έκει κάπφου άβολε , σα κρέφτα για να Ζάου .
Τον Άγιε Τάσου να ερεστού , τσερί για να ανάψου
Να γονακίσου νιά βοά , συχώρια να κχαράτσου .
Να ασπαστού το 'κόνισμα , μετάνοια για να ποίου
Να ψάλλου να προσευχηθού , τα κρίματα ν' αλήου …
Να οράου , να μπάου το τσελί , πφι τότθε ένα κιούφου
Τσε σα καμπτζί του κίκρε μη τσε του καημοί έμα γκριούφου
ΕΜΕ περήφανοι σαν Τσακωνοπαρέα , τουλάχιστον
ΕΜΕ ποίντε νία προσπάϊθα
ΣΑΜΠΑ  του Αωνάρη το  .
Για να ποίουει σωστά δράση τσε να έχουει καλε αποτέλεσμα τον αστενή , εκει πρέπουντα τα βότανα να μαζουτθούνει με ευλάβεια , το κατάλληλε τσαιρέ , ταν ουριστά ούρα τσε να κχοντουθούνει τσε να αποτσεραθούνει με καλοί τσε βολιτσοί συνθήτσε .
Ακόνη έκει παίζουντα ρόλε πόσιου υο , πόσιου βράσιμο , για τα κάθε δόση .
Έκει ποία ανάμειξη τσε ανακάτουμα τα βότανα τσε όρεγη οπωσδήποτε έκει χρειασκουμένα πλέτερε προσοχή με του ποσότητε .
Α μαμμού α Κορογού έκει ξέρα απότσου τσε ανακατουτά όλοι του δόσε , είτε το βότανε έκει υπό τα μορφή τα αλοιφή ή σαν ρόφημα ή τσε σα σκόνη ακόνη …
Νιλήνετε τα γρούσα νάμου με καμάρι τσε περηφάνεια .
ΣΑΜΠΑ  του Σοτθέμπρη  .
ΣΑΜΠΑ  του τςυγητή  .
Διαστσευή τσε γραφτέ τα Τσακώνικα απο το Πάνο Μαρνέρη .
Έμε έχουντε τα χωριγοκάνινα , τα τσεραμοκάμινα τσε τα καρβουνοκάνινα .
Απομεινάρια απο χωριγοκάνινα : Το μακρυού νησί το Τσέρφο τθα χούρα του Θανάση Λαλουδάτση ( Μπολόνη ) , του Παπαϊδά , το Πρίνε , τα Παγώνα , το Άκχο , το Σπαϊθί , τθα Δέσποινα τσε σε πρεσσοί άλοι τοποθεσίλε .
Τσεραμοκάνινα του Θόδωρου τσε του Λία Λυγινού.
Τα Κότσινα , τον Αδά τσε τα Στρατώνα .
Αλλά Τα καρβουνοκάνινα είγκιαει πάρα πρεσσά .
Τα τέχρα νιε νέτζε απο ταν Αμεριτσή ταν Ελλάδα ο Νικόα του Στράτη Συκιώτα τα δεκαετία του  .
Λότζοι εκαταστρέφταει ..
Αφού εγυμνούκαει όλοι του πλεύρε οι καρβουνιαραίοι είγκιαει μπάντε τσε τα κούτσουρα …
..ΚΑΛΕ ΞΗΜΕΡΟΥΜΑ ΜΕ ΥΓΕΙΑ .
Αμα έκει τσιτέντα κανία γουλία άντε χάμου έκει πρέπουντα να νη φάμε τσε μπρι νη φάμε να νη θιλίουμε .
Ουτε ψίχουλε ο ' κει έγκουντα χατέ, γιατσί έκει ποκιστέ με τον ιδρούτα τα σκληρά δουλεία .
Α σκληρά δουλεία , έκει τσινούα με το πφίρσιμο τσε το καμάκι τσε έκει τελειούκχα με το σέρι , σβάρνισμα ,λιχίνισμα τσε κουβάλημα .
Εξόν απο τον άντε , ο φούρνε έκει χρειασκούμενε να φτάνει το κρίε τον ταβά , τουρ αχανόκιτθε τσε του κοτσιτόκιτθε.
Οι ματέρε είγκιαει μαθέντε του σιατέρε σου τσε οι σιατέρε του διτσοί σου …
Τα Γαστένιτσα εζάκα τσε πρεσσά ομορθία οράκα .
Σάμερε ένει α γιορτά νάμου .
Σάμερε ένει α γιορτά τα γρούσσα νάμου .
Σάμερε ένει γιορτάζα
Όα α Τσακωνιά , όα τα
Τσακωνοχώρια .
Σάμερε ένει
Α Τ Σ Α Κ Ω Ν Ο Γ Ι Ο Ρ Τ Α .
Κάθε χρόνε έμε ποίντε έντανη τα γιορτά
Νιε έμε ποίντε
Έτρου για θυνήτσουμε σε όλοι λίγο από το παλιέ τσαιρέ με τα έθιμα σοι .
Το παλιέ τσαιρέ πφι α γρούσσα έκει τθα καθημερινότητα σε όλοι του Τσακώνοι .
Το παλιέ τσαιρέ , νοσταλγικό για κχάμποσοι από σ' ενεί , πφι τα σοκάτζα του Τερού ,Σαπουνάτσι , Μέανα , Πραματευτα ,
Λιβάϊδι ,Σαμπακικά ,
ΑγιεΛίδι , Βαστσίνα ,Πραστέ , Γαστένιτσα ,
Σίτενα , Άγιε Αντρία ο 'σα νίου τσίπτα
Άλλιου από Τσακώνικα.
Τοτθε πφι α γρούσσα θρονιαστά έκει βασιλέγκα , έκει του δόξε σοι .
Ταν αυλή το σκολείε ,τουρ Αγίουνε , τα Βρύση του γειτονίλε το μύλε του γάμοι , τα βαφκίσια ,του
Προξενίλε ,
Παντού
ΤΣΑΚΩΝΙΚΑ .
Σάμερε θα νι μου δούμε
Λίγο από το παλιέ ,
Νια γουλία
Από το τότθε , έτρου για να κιμάμε τα γρούσα τσαι να δροσίσουμε τα γεράματα σοι με κχιαούλε από ελπίδα .
Με το καλέ να μόλετε τσαι καου να κοκιάσετε
Ενεί οπά θα έμε .
Καλε ξημέρουμα τσαι κα νάμου επιτυχία ….
Α  ΠΑΤΑΝΑ ΤΑ ΠΑΡΑΛΙΑ ( τθο ΚΑΜΠΟ .)
Το καουτσέρι , κάθε συνταχινά , τσε κάθε δειλινέ ένει ποίου τα βόλτα μη ώς το λιμάνι του Τερού.
Ένει χαιρούμενε να ορήνου τσε να θαυμάζου του ακίστευτοι ομορθίλε τα φύση τσε να
Χαζέγκου του συνταχινοί ετοιμασίλε πφι είνει ποίντε για του δουλείε σου οι αθροίποι .
Ένει μαγεγκούμενε από το μπάημα του ήλιου , ταν Ανατολή .
Κάθε σύνταχα ένει κχράντου τσε ένει τσίφου κίσου απο του σίνοι τα Ερμιόνη τσε μεριτσοί βολαί ένει παίζου γκριουφτέ κίσου απο του Πέτσε.
Το πρώκιου καομέριασμα νιε ένει απολήου τα Σκούιθα,το Σπαϊθί ,του Αλή,το ψίλε,τον Άγιε Λία
Τσέ τελευταία του γιαλοί τα Τσακωνιά ..
ΠΑΝΤΑ ΜΕ ΥΜΕ ΥΓΕΙΑ .
ΟΜΟΝΟΙΑ ΤΣΕ ΑΓΑΚΗ ΣΕ ΟΛΕ ΤΟ ΚΟΣΜΟ .ΒΟΗΘΗΝΕΤΕ
ΤΟΥΡ ΑΝΗΜΠΟΡΟΙ ΠΡΕΣΟΙ ΕΙΝΕΙ ΥΠΟΦΕΡΙΚΧΟΥΝΤΕ….
ΣΑΜΠΑ  του Νοέμπρη   .ΕΜΕΝΙΟΥΝΤΕ ΤΣΑΚΩΝΙΚΑ
ΣΑΜΠΑ  του Νοέμπρη  ..
Αμα ο συμπληρουϊθεί το στάμα
Οι λιτριδαραίοι ου 'νει τςούντε
Ενει με δίχως όροι τσε δασμοί
Τσακώνικα έμε νιούντε .
Τουρ ελίε ση είγκιαει ξερίχουντε ταν άουνα .
Όρπα είγκιαει δύου ατςοί μυλόπετσοι του οποίοι σε έκει γιουρίζουντα ένα μουάρι με κυφοπάνι , κάτσι σαν το μαγγάνι .
Με τα τσιούτθα είγκιαει τύφουντε το χαμούρι ( πολτοποιητοί ελίε ) τάσου σε ένα ατσέ λεβέτα τσε άμα έκει συμπληρουκχούμενε το Στάμα είγκιαει βάντε το ζυμάρι Τάσου τα τσιούλια ( τςιχίτσινοι σάκχου ) τσε μετά το πιεστήριε.
Είγκιαει σφίγκουντε με τα μανελιά ( εργάτα ) πφι έκει ονοιάζουντα με θεούριε άςτε το χοντρέ παλαμάρι ,το οποίε έκει τραβήντουντα τα μανιβέλα τσε έτανη με τα σειρά ση έκει πιέζα τα πάκα του πιεστηρίου τσε απο του τσατζίλε έκει μπαήντα το άϊ τσε έκει τσιτέντουντα σε νία μακρόστενε κασέα ….
Πά ντα με ΥΓΕΙΑ .
Να έτθε κα ,τα γρουσα να νιλήνετε τσε μπίτι μη σαφήνετε ..
Σάμπα  του Δετσέβρη  .
Τα αθώα παιγνίδα τθα παιδικά ηλικία , έδαρη είνει γινούμενα γκριουφά χαμόγεα , γκριουφοξοικάσματα τσε ερωτόλογα .
Ενα τραγούϊδι του τότθε ……
Σ' έντανη ογή τα ρούγα τσε τα γειτονία ,
Εχορέγκα νία ξανθά τσε νια μελαχρινά .
Σα πάπια χήνα εν' ταρασουμένα τσε βεργολυγίζα .
Α Μάτη ση ένει αούα τσε νιε ένει ρωτούα .
Σιάτη μη ποίερ έσει θέα τσε ποίερ έσει αγαπούα .
Μάτη μη ο 'νέι ξένε , μαϊδέ τσε αλαργηνέ ,
Μα το γειτονοπαίϊδι , το όμορφο καμπτζί .
Πφε κουβαούντα κάβα , το ύιο το ψιουχρέ …..,
ΚΑΛΕ ΞΗΜΕΡΟΥΜΑ , ΠΑΝΤΑ ΜΕ ΥΓΕΙΑ .
ΒΟΗΘΗΝΕΤΕ ΟΣΙΟΥ ΕΤΘΕ ΜΠΟΡΟΥΝΤΕ …
ΒΟΗΘΗΕΤΕ να μη χαϊθεί α γρούσα Θιλενάδε τσε θίλοι μη .
Ένη τσαιρέ ακόνη , αλλά ένει πρέπουντα όλοι να βάλουμε χέρα ,όλοι να βοηθήμε .
Απο σ ενεί ένει εξαρτηκχούμενε .
Ενεί , ένει πρέπουντα να ποίουμε τα αδύνατα δυνατά να ανασκουμπουθούμε να δουλέψουμε .
Κάθε Τςίτα αργά  ως του  ΕΜΕ ποίντε μαθήματα .
Ο 'νει ντροκή να κοκιάσετε όλοι νιούμου ..Τσι άλλιου να αλλήου .
Το θαύμα ο θα ναϊθεί απο μοναχό ση ….
Ενεί ένει πρέπουντα να νη ποίουμε ..
Ολοι μαζυ θα μάθουμε με το γα βοηθήνει ο ένα τον άλλε …
…… Εμέ Νιούντε Τσακώνικα …..
ΣΑΜΠΑ  του Σοτθέμπρη  ? Τσακωνοπαρέα μη .
Άγκατε το μύνημα ;
Βάλτε ένα γκιστίουμα
Αγρούσα να αραμάει τσε ποτε να μη χωλιάει ….
Καταευχαριστητέ ο παππού έκει ποίου λιανά ταν Αφέγκη μη το τσι τσε πφου ενάτθε … Ο τόπο τα εκτέλεση , Μπαλιτσαρκό , με εκτελεστή τον ιίδε το παπού .
Όρπα τσε νιε κχακχούε , όξόν απο το τομάρι πφι νιε μοσκοκχρίε τα θάασσα τθο Ζαρίτσι .
Ποταμό είγκιαει έγκουντε οι εψιλοί μη απο το βουβό μη βάμα .
Ο παππού με ατζε ταν αγκαλία ση τσε με πέτσε .
Μη βούνερε θα ντη φκειάσου τζερβούλια απο το τομάρι τα Κοτσίνα .
Έωνη , θα φορέου τσέρβα ;
Αναρωτήμα .
Ο 'μα γκιστίου τουρ αβουτάνε μη .
Ο 'μα έχου φορεστέ τσέρβα ως τότθε .
Οα τα καμπτζία έμαει γιουρίζουντα τσαπόλυτα .
Α πατούσα νάμου ο'κει ογαριάζα ούτε του πέτσιουνε ούτε του κχούλοι , οξόν απο κάνα τσυρούμι πφι έκει πληγιάζουντα κάνα ιδάτθυλε τσε ως πφι να γειάνει.
, Άλλε έκει πληγιάζου .
ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΗ ,!!
…ΕΝΕ ΝΙΟΥΝΤΕ ΤΣΑΚΩΝΙΚΑ ….
Ε-ν-η έγκα
Εζού ένη έγκα να ψωνίσου
Έ- ν-ει έγκα
Έντανη ένει έγκα να ανάψει το καγκήλι
Εζού ένη έγκου
Εζου ένη έγκου τα δουλεία
Έντενη ένει έγκου
Έντενη ένει έγκου το γήπεδε
Τό πότσουμα τσε ξεπότσουμα τθα καΐτσια έκει πρεσιου κουραστικό έκει θέντα γερά μπράτσα , Ατσαλένιοι πούε τσε δενατοί ίςιε.
Το να τςαχίτσερε το μαδέρι έκει θέντα τέχρα τσε ικανότητα με πρεσά εξάσκηση .
Άειδε έσα έχου δυσκολία να νη τςαχίτσερε , πόσιου μάλλον ποτσουτέ .
Τσε κα να έκει έχουντα μπουνάτσα ;
Αμα έλκει μελτέμι η μπουκαδούρα ;
Τότθε εύκοα έσα πορού να ερεστήρε τα θάασσα ..
Τσε όμως α ανάτζη για το μεροκάματε σε έκει ποία να ση αψηφήνουει όα .
Νη είγκιαει έχουντε κάτσι σα γλέγκι , κάτσι σα πανηγύρι .
Ακούραστοι οι Τσάκωνε είγκιαει αμπαϊχοκχαμπέντε το μαδέρι με ευκολία τσε χαρά ….
Έατθε αγάλι – αγάλι , τθο Τσακώνικο ακρογιάλι
Έατθε καουπαρείντε του σκουτούρε σε 'με αφήντε .
Σάμπα  του Δετσέμπρη  Τσακωνοπαρέα μη .
ΧΡΙΣΤΕ Καού να μόλερε θα ντη υποδετθούμε
Μπάτσε απ' τα αμαρκήματα , μπάτσε , μπάτσε συχωρεθούμε .
Ο ήλιε να φανερουϊθεί , να μπάει του ψιούχε νάμου
Τσε να σιονήσει όλοι ενεί τσε του καρδίε νάμου .
Όλοι για να μπαήουμε Τάσου απ ' το σκοτάϊδι
Τσε να δετθούμε θίλοι μη το φως ,τα ηλιαχτίδα χάϊδι .
Μα κάτσι τσε ενεί εν' πρέπουντα , να ποίουμε να άτσουμε
Μπρι νά 'νει πλέα πρεσιού αργά , γιατσι κικρά θα βάτσουμε
Το δίπα να προσέξουμε τσε να νη αγαπήουμε
Τσε άμα νιε ένει χρειασκούμενε , ενεί να νη βοηθήουμε .
Καλε ξημέρουμα τσε με υγεία ….
Μετά απο το δάμα , έκει παρήντα το ξεκαρβούνιασμα .
Έκει πρέπουντα να υπάρχει υίο για να πφουντέχουνται τα κάρβουνα.
Το εργαλείε για το ξεκαρβούνιασμα έκει α γκέλμπερη .
Πάντα το ξεκαρβούνιασμα είγκιαει βοηθούντε όλοι , γιατσί έκει θέντα προσοχή τσε σβελτάδα για να μη κιάνωει κχάρα τα κάρβουνα τσε ναθούνει σποΐα .
Μετα νη είγκιαει βάντε σε μαντινέλε πφι έκει προμηθέγκου ο έμπορα , ο οποίε άκει θα αγοράσει τα κάρβουνα .
Ο ατσίτερε έμπορα τότθε έκει ο Ζαρόκωστα ( Θωήνα ) , ο Πολίτα , ο Μένη τσε ο Παπαϊδά .
Μετά από το δάμα , ξεκαρβούνιασμα τσε σάκιασμα , έκει το κουβάλημα .
Ανάλογα με το πόσιου μακρύα έκει το κανίνι έκει αρίκχουντα τσε έγκεινη - αμέρε.
Έκει νία ξεθεωκικά δουλεία …….
Να έχουμε ένα όμορφο Σάμπα τσε να νιλήνουμε Τσακώνικα διότσι:
Το κανίνι άμα χωνέψει ,σποΐα θε για να ναϊθεί
Τσε α γρούσα άμα τελέψει, ο θα ξανανιληθεί ….
ΣΑΜΠΑ  του ΜΑΤΖΗ  .Εμέ Νιούντε Τσακώνικα .
ΤΣΑΚΩΝΟΠΑΡΕΑ ΜΗ  του ΜΑΤΖΗ  .
Του ΠΑΝΟΥ με τον ΠΑΝΟΜΑΡΝΕΡΗ
Σάμερε ένει α Εθνικά νάμου Γιορτά .
Α ελεφτερία ένει ότσι το πιο πολύκιμο τον άντρωπο .
Τσε οι πρόγονοι νάμου επολεμήκαει, μέχρι θανάτου πρεσοί , για να έμε ενεί ελέφτεροι.
Οι σαμερινοί διτσοί νάμου πολικιτσοί να μου είνει οδηγούντε τα δουλεία τσε τα κείνα , με τουρ αποφάσε σου.
Του απελεφτερουταί σε ονομάμε ήρωε τσε δίτσαια , γιατσί είνει ήρωε .
Του σαμερινοί πολικιτσοί , σε όλοι του παρατάξε , πφου θα ση ονομάσουμε ;
Σάμερε όλοι έντεοι θα ζάνει να παρελάσουει .
Έγκεινη ο 'νει πορού να νη κατάβου .
Μα καθόλου ντροκή , τόσιου χοντρόπετσοι πλέα .
Έντεοι οι αντροίποι είνει πορούντε , είνει τολμούντε τσε είνει μπαήντε να ντούνει παλάνια τουρ
Ήρωε του  ;
Τσαιρέ ένει να δουλέψουμε όλοι οι Έλληνε μαζύ σα πατριώτοι τσε οχι σα κοματόκουνοι για να τελειούκχουμε με το ατςέ οικονομικό νάμου πρόβλημα …… ΟΛΟΙ ΜΑΖΥ, ΟΛΟΙ
Ζήτω α Ελλάδα , ζήτω τουρ ήρωε νάμου, ζήτω σε όλοι του πατριώτε Έλληνε όκια τσε να είνει .
Τσε ντροκή σε όλοι του πουλητοί τσε τουρ ανθέλληνε..
Ζήτω α  του Μάτζη .
ΝΑ ΕΧΕΤΕ ΝΙΑ ΟΜΟΡΦΟ ΑΜΕΡΑ ..
…..ΕΧΩΛΙΑΚΑ ……… ΤΟΥ Πάνου Μαρνερη .
Κοινοποιήστε έγκεινη το βιντεάτσι .
Ενει λυπούμενε τσε ένει στεναχωρεγκούμενε διότσι α αποχή ένει αισθητά .
Το ενδιαφέρον για τα συνέχιση τα γρούσα νάμου λιγοστέ , πενιχρέ τσε κούϊθε .
Εχάτθε το πρωταρχικό ενδιαφέρον τσε απο ταν ίιδε τα Τσακωνοπαρέα .
Εχάτθε ο ενθουσιασμό .
Ένει πλέα νωχελικό , κάτσι σαν αγγαρεία .
Πέρισυ έμαει μαζουκχουμένοι  άτομα για τον εβδομαδιαίο καφέ , τα προηγούμένε εβδημά  .
Ο 'νει κακηγορού ούτε ένει παρεξηγού κανία τσε κανένα .
Ίσως να ενάμα κουραστικό τσε βαρετέ με ταν επιμονή μη .
Ιςως ;
Αλλά για να κχοντουϊθεί α γρούσα , ένει χρειασκουμένα κίστη ,
Τσε ομαδικά προσπάϊθα .
Έδαρη ένει ο τσαιρέ .
Έδαρη όχι ταχία .
Κρίσιμο κάθε αμέρα πφι ένει περούα .Ένει έχου νιατέ απο πρεσσοί ότσι θα χαϊθει α γρούσα .
Τόσιου ογλήγορα παραδούκατε τα όπλα ;
Εζού έμα γκιστίου ότσι : ενεί απο τα Τσακωνιά ο' με βάντε νει εύκοα κάτου .
Ποίετε ότσι ένει αούα α συνήδειση νιούμου …..
Εζού τσε όποιερ ένει θέα- θέου θα συνεχίσουμε .
Κοινοποιήστε έγκεινη το βιντεάτσι μπάτσε τσε έκει ευαισθησιαγχούμενε γκανένα .
ΣΑΜΠΑ  του Φλεβάρη το  .
Α συνέχεια τα ιστορία .
ΑΠΟ το βιβλίε του ΓΙΑΝΝΗ ΤΟΥ ΚΟΡΟΓΟΥ
Τα παράπονα τα τσεία τα Γιωργού με το ΠΑΝΟ ΜΑΡΝΕΡΗ ..
Το ύο τρεχούμενε , σονιστέ τσε ψιουχρέ , τάσου τα τζέα .
Το κχρίσιμο με το πλυντήριε , ταν ηλεκτρικά κουζίνα , το ψυγείε , το ηλεκτρικό σίδερε τσε τσι ούνει έχουντε .
Τα πάντα τσε όα είνει γινούμενα  αμέσως ανέκοπα , με το να  σούψερε  ένα κουγκί .
– Νιέ ένει ξέρου τσεία .
Α ζωή σάμερε ένει  καλλιτέρα  , με πλέτεροι ανέσε , αλλά οι δουλεια ούνει σταμακίχουντε .
Τσε απο ταν άβα  μερία τα καμπτζία είνει θέντα πλέτερε φροντίδα τσε προσοχή .
– Ούνει όπφουρ ενεί παληά ….
– Ενεί σε κακομαθήκαμε , με πέτσε αυστηρά , καθώς έκει αειδάζα το καρβουκιστήρι τθο δίσκο.
Σε έμε δίντε όα του Χέρε ..
ΟΜΟΡΦΟ ΣΑΜΠΑ ΣΕ ΟΛΟΙ ΝΑΜΟΥ.
ΕΝΕΙ Α ΓΡΟΥΣΣΑ ΝΑΜΟΥ…
ΜΕ ΝΙΟΥΝΤΕ ΤΣΑΚΩΝΙΚΑ ..
Ο προφτάτσε να τελειούει τα στσέψη ση τσε το τοπάτσι ετσητάε απουρτέσε τα τσεία τα Γιωργού .
Ταν ιίδε στιγμή ένα θεριακουτέ θεόγυμνε μαντράχαλε , δίχως ντροκή καθόλου , εστάτθε απουρτέσε ση .
Ου ου σούσε Έωνη εφωνηάε κοψοχολιαστά τσε εστσεπάε τουρ εψιού ση με τού πάμε ση .
Αμα Κατσάου όρεγη εστσέφτε ο θα νη γλυτού τα συφόρεση.
Τσε αφού εμαζούτσε τα πράματα ση όκια φύτσει φύτσει .
Εζάτσε τα τζέα τα τάνου γειτονία γιατσί άμα έκει έγκα ταν άβα χούρα έκει θα καγκιουθεί .
Εζάτσε όμως ταν άβα μέρα , τσε εμαζούτσε τα χαρούπια με ταν ησυχία ση , γιατσί α άβα χούρα έκει σε νία αγκωνή τα Γωνία …ΚΑΛΕ ΞΗΜΕΡΟΥΜΑ ΠΑΝΤΑ ΜΕ ΥΓΕΙΑ……..ΒΟΗΘΗΝΕΤΕ ΤΟΥΡ ΑΝΗΜΠΟΡΟΙ …..
Εζού τα γρούσα μη ένει νιού, ένει θέου ένει πορού
…… Εμέ Νιούντε Τσακώνικα ….
Ύστερα απο το βρέχο , α ευχάριστε ως τότθε ανάσα του Μαλεβού με τα λεβέγκικα έατα , ενάτθε πλέα ψιουχρά τσε του νιούτθε έκει τςιουτςιουρίζουντα….
Ο ύπρε μέχρι έδαρη έκει γινούμενε ταν άουνα , τσε το αγέρι του νιούτθε έκει δροσίζουντα τα ζεμακιστά ατμόσφαιρα ταρ αμερή .
Από τσί εξερίε το βρέχο , έμαει κιούφουντε τάσου το κάλιε με στσέπασμα το χοντρέ σάγισμα .
Εζυγούτσε ο τσερέ να αποχαιρεκίσου τα λιμέρια του παππού τσε να κχαμπάου το Τερέ .
Μοζούα έκει α καρδία μη τσε έμα χωλήου πφι άκει να αφήου έντεοι τουρ όμορφοι τόποι πφι με βαφκήαει έστω τσε για λίγο Τσελιγκόπουλε .Έμα αφήνου κίσου μη ένα Βασίλειε με τον άρχοντα ση .
Ένα άρχοντα με τουρ Αυλιτσοί ση , ένα άρχοντα , ένα βασιλήα πφι όνει τσινδυνέγκου να χάει το θρόνε ση γιατσί ένει θεμελιουτέ με
ΤΑΝ ΑΓΑΚΗ… ΤΟ ΣΕΒΑΣΜΟ …ΤΣΕ ΤΑΝ ΑΠΛΟΤΗΤΑ ….
ΚΑΛΕ ΞΗΜΕΡΟΥΜΑ … ΤΣΕ ΚΑ ΝΙΟΥΜΟΥ ΑΜΕΡΑ …….
Εκάνε ο τσερέ να φύτσου , να ση αποχαιρεκίσου
Ενεί οι νέοι όρκο έμε ποίντε , τα γρούσα θα νη φέρουμε κίσου.
Οι χαρουπίλε τα τσεία τα Γιωργού….
( Βιβλίε Γιάννη Κορόγου) διασκευή απο τον Πάνο Μαρνέρη .
Α τσεία α Γιωργού με το μακαρίτα τον άτςωπο ση το Γιώργο
Επεραήαει όα σου τα ζωή του χούρε .
Σταμακημό ου 'γκιαει έχουντε οι δουλείε .
Τελειούκχα έκει α νία , τσινούα έκει α άβα .
Πότε με κρυάδε , με ανεμόβρεχο τσε πότε κάτου απο τον ζεμακιστέ ήλιε .
Το όργουμα , το πφίρσιμο , το βοτάνισμα , το σέρι , το αώνημα , τα κουβαλήματα , το μάζουμα τουρ ελήε , το μάζουμα τα χαρούπια , οι δουλείε ταν άμπελε , οι δουλείε του τσήπου , τάγισμα ,πόκισμα , τσε γενικά φρογκίδα τα μανάρια
Ου 'γκιαει αφήντε ση σε αποσταμό.
Ου ' γκιαει πορούντε να ξαποστάνει νια γουλία με έντεοι όλοι του δουλείε …
ΤΣΑΚΩΝΟΠΑΡΕΑ ΜΗ.
Το παράξενε έκει το πφούρ είγκιαει χωρούντε  με  νοματέοι σε έτεοι του Βάρτσε , για ένα ταξίδι πφι έκει κχοντούκχουντα - ούρε ;
Μισοπενατοί είγκιαει μπαήντε ταν άβα άκρα .
Οι γουναίτσε το πλέκιεριου .
Προπάντων άμα έκει έχουντα λίγο τσύμα .
Με το μελτέμι τσε τα μπουκαδούρα έχε καλώς , αλλά με τον κουνέγκι ;
Έωνη βάλε τα χέρα ντη .
Ετυχήτσε κάποτε το Θωήνα , ενώ έκει κοντά τα Ίρια , Ετθάτσε κουνέγκι , σε άτζε το τσύμα τσε σε σκαπεκίε τα Πούληθρα .
Με τα ψιούχα το Τθούμα , ίσια πφι είγκιαει ερέχουντε το κουράγιο να ποίουει το Σταυρέ σου για να ευχαριστήουει ταν Έωνη .
ΚΑΛΕ ΞΗΜΕΡΟΥΜΑ ΚΑΛΕΙ ΣΑΜΠΑ ΤΣΕ ΤΣΙΟΥΡΑΚΑ .
Ενα μήνα ένει ακόνη , θα περάει δρόνη δρόνη
Τσε θα ποίουμε τα γιορτά όα να ζάνει νια χαρά ….
Σαμπα  του Δετσέβρη το   .ΤΣΑΚΩΝΟΠΑΡΕΑ  ΜΗ  .
Για στηρίχτε ταν ιδέα , με τα Τσακωνοπαρέα
Αιντε μάθετε τα γρούσα , μη νη βάνετε τα μπρούσα
Για να μη βροντάει α τσέα , στηρίχτε τα Τσακωνοπαρέα
Πφι ένει θέα να αναστάνει , τα γρούσα νάμου μάνη μάνη
Πάνο άνοιτσε τα τσέα , για τα Τσακωνοπαρέα .
Ένει ο πόρε ανοιτθέ , σχεδόν όλε τον τσερέ
Έατθε καουπαρήντε , ενεί μάθημα έμε ποίντε
Τα τσακώνικα έμε νιούντε , τσε τα γρούσα ενεί όμε πούντε.
Τσε  έσ' κχαράχα τσι έσει θέα , απο τα Τσακωνοπαρέα
– Τα γρούσα μη να μάθου , να νιλήνου τσε να γράφου…
Ενεί το  Πάνο έμε ορούντε , τσε Τσακώνικα έμε νιούντε
Όλοι μαζύ έμε πορούντε , εμού θίλοι τσ' έτθε αούντε ;
ΣΑΜΠΑ  του Δετσέμπρη       ΤΣΑΚΩΝΙΚΑ .
……Εμέ Νιούντε Τσακώνικα …….
Τσακωνοπαρέα μη …..
Σαν το μιτσή καμπτζί τα ιστορία νάμου είνει οα τα καμπτζία
Είνει παρήντα το κόσμο με τα κουσούρια η τα χαρίσματα τα κληρονοκηκότητα σου .
Έντανη α κληρονονία σου κάτσι βολαί ένει για το Καλέ τσε κάτσι βολαί για το κακό .
Α ψιούχα του καμπτζίου
Ο 'νει άγραφτε Χαρκί για να γράψει ο καθένα ότσι ένει θέου .
Ένει παρήντα το κόσμο με το γουμάρι τα κληρονονηκότητα τσε για να ξαφρούει απο έγκεινη το πότσουμα ενει χρειασκουμένα α κατάλληλε στιγμή , με το κατάλληλε τρόπο τσε με του κατάλληλοι αντροίποι .
Α σαμερινά εποχή για τα καμπτζία ένει έχα πρεσσοί κειρασμοί .
Παντού είνει σταλιχτά δόκανα .
Γιάγκεινη γονείε τσε διασκάλοι ένει πρέπουντα να σταθούνε πιο κοντά τθα καμπτζία .
Έτρου θα ξεςιντούνει του κατσοί διαθέσε τσε προθέσε απο τα νία τσε απο ταν άβα να φτύωει το υγιεινέ πφράμα , για να θυτρούει τσε να ατσεραίνει ένα ωραίο , Καλε , γόνιμο τσε προσοδοφόρο χαρακτήρα
ΜΕ ΤΟ ΚΑΛΕ Ο ΤΣΑΙΝΟΥΡΤΣΗ ΧΡΟΝΕ .
Α γρούσσα ένει κληρονονία Ενιάκατενη εμού καμπτζία
Τσε για ναϊθει ατςέ δεντρί επρέπουντα να νιληθεί
……… Εμέ Νιούντε Τσακώνικα …..
Το χωριγοκάνινε νη είγκιαει χκίζουντε απο ταν τάσου μερία τσερότοιχο με πάρα πρεσιού λίγα λάςπη τουρ αρμοί .
Το έμισιου μέτςη είγκιαει αφήντε θουρίδε τσε όσιου είγκιαει προχωρούντε είγκιαει βάντε του πέτςουνε του λεγόμενοι κράτσε για να φκειαχτεί ο τρούλε .
Τον τρούλε νη είγκιαει ποτσούντε με ατςοί κοτρόνε το τσέντρη τσε μιτσοί τουρ άκρε.
Α κχάρα έκει ντία πλέκιερου το τσέντρη τσε έτρου έκει δέσουντα όλιου ομοιόμορφα .
Άμα άκει να βάλουει μιτσοί κοτρόνε τα μισά α κχάρα έκει θα ση κόψει πρώτα τσε το κανίνι έκει θα βροντάει .
Είγκιαει χρησιμοποιούντε πέτςε ( ΝΥΧΑΤΣΙ ) για τον τρούλε .
Έκει αρίκχουντα  ως  αμέρε για το χκίσιμο .
Ίσια με ταν επιφάνεια τθο έδαφος είγκιαει αφήντε το πόρε σε ημικυκλικό σκέϊδε τσε απο όρπα είγκιαει ταγίχουντε το κανίνι ….
Καλέ Σάμπα Τσακωνοπαρέα μη
Αμα το κανίνι ο στηριχτεί , επόμενε ένει να βροντάει
Άμα αγρούσα ο νιληθεί , θα βροντάει τσε θα ζάει .
Α συνέχεια τα ιστορία με τον Πάνο Μαρνέρη .
Αποξενούμαει.
Σάματσι έμε απο ξένοι τόποι .
Αμα ντη αλεί ο συγγενή νία καλημέρα θα ντη νη αλεί με βαρυγνωνία , σάματσι νιε ένει πλερούκχου .
Α φτώχεια όρκομη κάποτε να μου έκει ενούκχα , να μου έκει κχοντούκχα δεητοί .
Τα πρεσσά καούιδια σάμερε να μου είνει χουρίζουντα .
Έκει ο μακαρίτα ο Γιώργο ένα χρόνε το κρεβάτθα τσε άμα ο ' μα εζού να νη περιποιηθού, να νη γιουρίζου τσε να νη κχρίζου , έκει θα έχει κιατθέ κχοάτσοι .
Τσι να ποί τσε ο κάψο Νικόα , τα ευτσή μη νάχει νιε Εστάτθε με το παρατάνου .
Εσει ορού τα άβα καμπτζία είνει μακρύα ….
ΤΣΑΚΩΝΟΠΑΡΕΑ  ΜΗ .
Α συνέχεια τα ιστορία  ( Ο ΜΠΛΟΚΟ ΤΑ ΝΙΚΟΟΥ )
Νία βοά το μήνα έκει θα ποί ταν έξοδο  ση τθο μαγαζί να άρει τα σύνταξή ση τσε να ψωνίσει τα απαραίτητα.
Απο όα τα συγγένεια ση μόνο με τα τσάδεφο ση τα Μαριγώ , χήρα τσε έτανη , έκει έχα στενοί σχέσε .
Είγκιαει  ζυνίχουντε ( ανταμούκχουντε ) πότε τα τζέα τα Νικοού τσε πότε τα τζέα τα Μαριγώ τσε είγκιαει  αούντε τα ντέρκια σου τσε είγκιαει αναλογισκουμένοι τα παλιά .
Πόσιου καλλίτεροι χρόνου είγκιαει οι παλαιοί ;
Είγκιαει αούντε ….
Έδαρη είνει όα τάνου κάτου .
Ε άνοι οι Τσεροί , είγκιαει αούντε τσε είγκιαει αναστενάζουντε  νοσταλγικά τσε με καημό .
Είγκιαει ποίντε το Σταυρέ σου τσε με παράπονε είγκιαει καταλήγουντε το συμπέρασμα οτσι : Γιάγκεινη εψελιάτζε ο θεο ( εζάτσε πιο ψεά ) για να μην ορήνει  του παραξενίλε τσε γιάγκεινη θα ξερίσει κχάρα να να μου δάει  ……..
Ο σατσινέ Φλεβάρη μπάτσε όλιου με αναποϊδίλε για τα Νικοού.
Ενα σωρέ πράματα νη είγκιαει έχουντα μπητέ ξοφρονού .
Τσε με το δίτσιε ση , γιατσί εζάτσε τον έμπορα για να πουλεί τα χαρούπια τσε α τιμήσουν έκει ξεφκιλιστά .
Αβα έκει δοτσισκουμένα να άρει τσε άβα άτζε .
Με του παράδε απο τα χαρούπια άτζε νια ρόμπα , νια μπόλκα , ένα μαγκήλι για τα τσουφά , ένα ζευγάρι τσέρβα , τσουράπια τσε κάτσι άβα παραμιτσά .
Σε ερέτσε οα πανάκριβα αλλά τσι να ποί σε έκει ειχα ανάτζη .
Ο σούκαει οι παράδε απο τα χαρούπια τσε εσυμπληρούτσε με του παράδε απο τα σύνταξη για να πλερούνει τον ογαριασμό …
ΝΑ ΕΧΕΤΕ ΕΝΑ ΚΑΛΕ ΣΑΜΠΑΤΟΤΣΙΟΥΡΑΚΟ  .
Χαχάϊ έκει ανάγκια μη τσε το μαντρί του Αρκούϊδη ,
Νιά ερηνία γιούρε μη , ούτ' άθρωπο , ούτε ζούϊδη .
Ούτε ένα ούϊθι πφοκχικό ούτε Γερογκοςτέρα
Νιά γκουςτσερίνα , ένα πουλί ,τσίπτα για κα αμέρα .
Γιουρίζα λίγο πιο σβά , το τσείε μη εθυνήμα
Χάματα οα γκρενιστά , Άγιε Νικόα κρίμα .
Καλίτσα ένει το όνουμα ,του τσείου μη λημέρι
Το τσείε το πολυμήχανε , το Θόδωρε Μαρνέρη
Καλέ ξημέρουμα Τσακωνοπαρέα μη , να έμε όλοι κα
Τσακωνοπαρέα μη :
Εγεμήτσε το προαύλιε του σκολείου με τον άψυχο κόσμο του επφέρη τσε απο το ζωντανέ του σάμερε .
Στοιχειουτά χρειασκούμενα σε νία πλούσιε παράδοση πφι για πρεσσοί γεννιαί , α ζωή σου έκει τσε ζωή νάμου , είνει ζυνίχουντα με τα σαμερινά γενιά , α οποίε ένει μαγευτά , απο το ψεύκικο χαμόγελε τα εξέλιξη .
Ένει δενάχα ότσι ο 'νει έχα κανένα χρήε
Ή υποχρέωση ατζά σε ένταει .
Ο Πρόεδρε ο παππά ,δάσκαλοι , όλοι μαζούτθαει το προαύλιε .
Ειρήνη σε ενεί ε τολμήστε ο παππά , το σκολείε νιε με θέντε για γεροκομείε ανεμούτθε τσε ξεστομίε ενα γέρου .
ΝΙΛΗΝΕΤΕ ΤΣΑΚΩΝΙΚΑ ο 'νει ντροκή να ση νιλήνουμε .
Ένει ντροκή να μη ση νιλήνουμε ……….
Κοντέγκουντα μεσαμέρι .
Α λιτανεία έκει σουστά τα μισά τα Παλιόχωρα .
Ενα σύγνεφο εφαγκήστε τα κορφά του Μαλαιβού.
Όλοι νη είγκιαει θωρούντε ολοι νη είγκιαει ορούντε .
Όλοι είγκιαει ποίντε το Σταυρέ σου τσε γονατιστοί είγκιαει παρακαούντε .
Νιε βιγλίε τσε ο παπα φίλο τσε το πρόσωπο ση άτζε νία Ατζελικά όψη .
Εφουκίστε α σούκχα ση όα , τσε δάκρυα ετσινήκαει απο τουρ εψιού ση .
Εγονακίε τσε πάλι , υψούτσε τα φωνά ση τσε αρχινήε να ψάλλει το : Σούσε τσύριε το λαό ντη τσε όλοι μαζυ ακολουθούντε τα φωνά του παπα Φίλου είγκιαει θερμοπαρακαούντε.
Καλέ νάμου ξημέρουμα , πάντα με ΥΓΕΙΑ .
Καμπτζία να έγκουμε για το λειβάϊδι , ψάρεμα με παραγάϊδι
ΣΑΜΠΑ  του Τςυγητή  .
Άλλοι για δουλείε ταν Αργολίδα , άλλοι τα δικαστήρια τα Ανάπλι άλλοι για κουμπάνια ταν αγορά του Άργου τσε άλλοι για να άρωει το λεοφωρείε για Αϊθήνα .
Το ξενοδοχείε του Κόντου άκει θα περαήτςωει ταν αργακινά σου οι επιβάται .
Μεριτσοι νη είγκιαει μπάντε στρουματσάδα το αμπάρι ή το κατάστρουμα , τθο καΐτσι .
Μαζύ με τουρ επιβάται τσε το εμπόρεμα .
Άλιτα ,λιπάσματα τσε κουμπάνια για τα μπακάλικα .
Από λεϊμονοπορτοκαλάδε ως τσε κολώνε πάγου τσε παγουτά.
Ντάνες τα τελάρα , με ντουμάτε , μελιτζάνε , πράσα , ραϊδίτσια τσε καρναμπίκια για τα μανάβικα , του Νικόα Γολεγού ( Ταμπάκο ) τσε για το Τεριώτα Παναγιώτη Σούρσο ( Τσεπέα ) .
Άγιε Λίδι τσε Πραστέ , Βαστσίνα μη ξεχάτε ,
Τθα γρούσα νάμου τα Μαμμού , πιστοί να αραμάτε…
Εμέ Νιούντε Τσακώνικα ..,.,,
Με όα τα φτώχεια , με όα ταν ανέχεια , με όα τα κακομοιρία , οι μαθηκισμοί μη έτεοι χρόνου , μη είνει νοσταλγιτσοί .
Με εβοηθήκαει οι Αγιελιδώτοι το πλέκιεριου με το φαΐ .
Ποτέ ο θα ξεχάου το θίλε μη το ( Νόλια ) το θίλε μη το το Γιώργο το Γολεγό ( Κουκουέ ) το Ρέπα το Δηνήτρη , τα Μπελού , το Κρανιά , τα μαμού τα Χρυσούλα ( Γούσγουλα ) , τσε ιδιαίτερα το μπάρμπα Γιάννη το Γολεγό ( Σακαή ) με όα ση ταν οικογένεια μη είγκιαει φερκχουμένοι Σάματσι έμα μέλος τα οικογένεια σου .
Σε ' νει ευχαριστού όλοι Τάσου απο τα καρδία μη , ποτέ ο θα ση ξεχάου .
Επίσης του καθηγητέ μη ,Κώστα Δαματόπουλε , τον Γιώργο Παπασίνο , το Γιώργο Πουλάκο , τσε ταν Ατζελικώ Αθανασάκου .
Σε 'νει ευχαριστού πάρα πρεσιού για τα στήριξη σου τσε ταν οικονομικά σου βοήθα .
Α συγκίνηση μη ατςά με έντεει του θύμησε..
Καλε Σάμπα τσε να έμε πάντα αγακητοί ..
Α φτώχεια ο πληγούτσε μη ούτε τσε α ανέχεια
Το ότσι εν'χανουμένα α γρούσα μη , με επρίγκουντα συνέχεια
……….,ΕΜΕΙΟΥΝΤΕ ΤΣΑΚΩΝΙΚΑ ………
Τον Άγουστε οί αποθήτσε του Λουϊ τσε του Ντρίμα ίγκιαει κχοντούκχουντε τα δικά σου γλέγκια το δικό σου πανηγύρι .
Όρπα ίγκιαει συγκεντρούκχουντε τα χαρούπια για τουρ εμπόροι.
Τα καντάρια ζυγίζουντα ασταμάκιστα , τσε το ντεφτέρι του έμπορα γιομήντα έκει με ονούματα από πελάτοι τσε πόσοι οκάδε ίγκιαει τσιτέντουντε το γκάθε ένα .
Τον Άγουστε μήνα το Ζαρίτσι κχρίζουντε ίγκιαει τα στρούματα πφι ίγκιαει φερίκχουντε από τα Πάληόχωρα από τσι ίγκιαει τελέγκουντε το σέρι : Του κουρελιούδε , τα χράμια ,τα σαγίσματα , τσε του τσιλίκου ση ίγκιαει μακούκχουντε , μετά με ση ίγκιαει κιάντε( κοπανίχουντε ) με τα πράνα (για να ση βάλωει εμαλέ ) τσε αφού ση ίγκιαει ξεγαριάζουντε ση ίγκιαει απρούκχουντε τθα Βότςαλα…..
Πάντα να έτθε χαρούμενοι τσε να έχετε μπόλικο υγεία .
Χριστέ Αναστάτθε……
-Τεριώτα ένει κολλέγισα , τσαι από τσαιρέ έμα Θέου
Τα Σίκενα να επισκεφτού άμα 'κει θα μπορέου .
-Κάτσα λίγο ξαπόστασε , έα να ντη τσεράου ,
-Ο 'νει πορού κολλέγισα έν' πρέπουντα να ζάου
-Μαθές ογή πφι εκάνερε, το πούα ένα ποκήρι
Έα έτρου να ξανασάνερε , ποίε μη το χατήρι
-Ο 'νει πορού ειλικρινά , ο 'νει Θέου να τη παιδέγκου
Άφε 'νει για νία άβα βοά εν' πρέπουντα να έγκου .
-Έτζε κολλέγα ούρα κα , Άι να 'νει α πορεία ντη
Χαιρέκισε μοι το Τερέ , να χαίρησιου τα καμπτζία ντη
ΑΝΑΣΤΑΣΗ ΤΑ ΓΡΟΥΣΑ ΝΑΜΟΥ.
ΚΑ ΣΥΝΤΑΧΙΝΑ ΤΣΕ ΚΑ ΑΜΕΡΑ .
Σάμερε ένει αμέρα δόξας για τα Πατρίδα τσε του προγόνοι νάμου , να ση τιμήουμε όπφου σε ένει αξίζουντα …….
Τα νιούτθα πφι Επεράκαει οι Ιταλοί με τα τανκς ετσιτάνει τα γράνα τσε κάκια  ατςοίποι του Ιταλικού πεζικού , πφι είγκιαει ακολουθούντε τα τανκς επαραδούτθαει .
Νία αμέρα α διμοιρία του μηχανικού άτζε εντολή να ζάει να ανεμούει τον αέρα τα γέφυρα τα Μεντικουράνη .
Οι Ιταλοί σε βαλήκαει με τα πολυβόλα .
Οι διτσοί νάμου οπιστοχωρέκαει δίχως να ναϊθεί α ανατίναξη .
Όρπα εσκωτθούτθε ο Στέλιο ο Αθανασούλα απο το Καστρί .
Έμαει κιούφουντε μαζύ , το ίιδε αντίσκηνε …
Ταν άβα συνταχινά α δικά μη διμοιρία άτζε εντολή να ζάει να ποί ταν ανατίναξη ……
Να μη ξεχένουμε το ότσι έμε υπάρχουντε σα κράτος διότσι οι πρόγονοι νάμου υπερασπίσταει με τουρ όντου, με πούε τσε με Χέρε τα Πάτρια εδάφη , τα έθιμα νάμου ,τα γρούσα νάμου .
Ενει τσι έμε ποίντε ;
Εμαλιάε α γρούσα μη να νη φωνιάντου.
Α ΒΡΥΣΗ ΤΟΥ ΑΔΑ..
.Του Πάνου Μαρνέρη .
Έμα ζατέ κάποιε βοά , άμα έμα καμπτζιούλι
Τθα βρύση έτανη του Αδά , για δροσερέ βατσιούλι .
Αχνά νιε έμα θυμούμενε , τσινήκα για να ζάου
Χρόνου μαθηκιτσοί να θυνητθού,τα βρύση να οράου .
Αλλίου νιε 'μα θυμούμενε , τσε αφού νιε αντικρύα
Με κάνε παραφάγκηση , με κάνε απορία .
Μιτσά μιτσά δεξαμενή , ένα γουλιάϊθι μέρη
Μπερδεύταει οι θύμησαι ,το σάμερε , το 'πφέρη …
Μα κάτσι ο 'κει μπερδευτέ , α μπόλικο ομορθία
Έτανη ένει απαραματά όμορφο ζωγραϊθία .
ΚΑΛΕ ΞΗΜΕΡΟΥΜΑ ΜΕ ΥΓΕΙΑ ….
ΝΑ ΕΤΘΕ ΚΑ ΤΣΕ ΝΑ ΧΑΜΟΓΕΛΗΝΕΤΕ ..
……… Εμέ Νιούντε Τσακώνικα .
Σάμπα τσαι Τσιουρακά – του Φλεβάρη : Α Τσακωνοπαρέα .
Το Μαντρί του Αλευρόγιαννη: του Πάνου Μαρνέρη .
Κιά είνι οι αντροίποι ντι, πανέμορφο Τςουμία
Εχάτθαει ντ'αφήκαει τάσου ταν ερηνεία…
Έγκεινη ογή το μαντρί έκι του Αλευρόγιαννη (Γιάννη Σταμάκη Αλευρά)
Έκι έχου αϊθή το Γιώργο τον Αλευρά, πρώην Γραμματέα του Τερού τσαι τον Δήμο τον Αλευρά πφι εσκοτούτθε τθον εμφύλιε πόλεμο .
Τον αϊθή μι το Δήμο νι ένι έχου βαφκιστέ ο Σταμάκη Αλευρά ο υζέ του Γιάννη.
Νιε δούκαει το όνουμα του Δήμου πφι εχάτθε τθο πόλεμο .
Ο Αλευρόγιαννη έκι έχου πρεσσά χκηνά τσαι πρεσσοί χούρε .
Έκι έχου τσαι άλλιου μαντρί τθο Άκχο.
Για του χρόνου έτεοι έκι ένα πρεσσιού καλέ νοικοτσιούρη .
Ογή έκι έχου Καρυέ,τα δικάσι άουνα.
Έκι έχου ακόνη τσαι μύλε πφι έμαει κόφουντε το Μπουλουγούρη.
Απο τα Βόρεινε μερία γείτονα σι ο Ποδάρα ( Γιώργο Συκιώτα) τσαι από ταν Νόκιε ο Λία Ζαρόκωστα .
Να παρήμαει σε ένταοι τα μέρη τσαι να μνημονέγκουμε του παλιοί
Σάμπα τσαι Τσιουρακά – του Γενάρη : Κουϊτέ  από το Βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .Μ
Εμέ Νιούντε Τσακώνικα ………….Πολυξένη
Μαρτυρία τα Θεώνη Μπαλτσούκου—Αλεξοπούλου.
Ενάτθε το  τθα Σουδενά από το Παναγιώτη Μπαλτσούκο τσαι ταν Ελένη Ροδούλη .
Έκι έχα τέσσερι αϊθήνε τσαι δύου αϊθέ.
Στεφανούτθε το  το Γιώργο Μπαλτσούκο τσαι μποίκαει εφτά καμπτζία
(Τέσσερι υζοί τσαι τςεί σιατέρε).
Τουρ  ο
Αφέγγη( Γιώργο Μπαλτσούκο)
Γλυτούτσε από του Γερμανοί, αλλά ο υζέ σου
Ντίνο, δεκατεσσάρου χρονού ο 'σε κατανέτζε μαζί, με το τσείε σι( Νικόα Μπαλτσούκο)
Α Θεώνη σκωρέτθε το .
Τθον πόρε να μου ήγκιαει χουρίζουντε, γουναίτσε από τουρ ατσοίποι .
Τα καμπτζία τα σερνικά απ – τσαι τάνου βάντε σι ήγκιαει με τουρ ατσοίποι.
Τάσου τθο χούρισμα πφι μαζούκαει όλοι του γουναίτσε έκι γινούμενε τα
Ζουρλή … Ου Ήγκιαει σούντα ένταει όα εβαλήκαει κχάρα τθο κατούγι.
Τότθε λατσίαμε όλοι
Για τάτσου.
Άλλοι ασπηδούντε από τα παναϊθούρια, άλλοι μπαήντε από τον πόρε .
Όσοι έμαει έχουντε μιτσά καμπτζία σ'έμαει αρίκχουντε αγκαλία!!!
Αληθινοί μαρτυρίε από αληθινοί αντροίποι πφι τέλη ου νι έχουντε.
– ΤΟ ΑΘΑΝΑΤΕ ΥΟ
– Α ΚΑΛΛΙΣΤΩ ΤΣΑΙ Ο ΑΡΚΑ
– ΤΟ ΠΑΡΑΝΥΪΘΙ ΤΑ ΧΙΟΝΟΥΛΑ
– ΤΟ ΜΑΓΙΚΟ ΛΟΥΠΑΟΥΣ
Ο Άγιε Λία ένει τα κορφα το Σερνιάλι … Χκιστέ όρπα πφι παλαιά έκει ο Ναό του Απόλλωνα Τυρίτα..
Συνέντευξη ταρ Ηλιάνα Ζαρόκωστα τθο Βελγικό περιοδικό : Ερμηνεία   Ζαρόκωστα : Γραφτέ τθα ΤΣΑΚΩΝΙΚΑ από τον Πάνο Μαρνέρη
Συνέντευξη ταρ Ηλιάνα τθο Βελγικό περιοδικό .
Ερμηνεία τθα Ελληνικά :  Ζαρόκωστα .
Γραφτέ τθα ΤΣΑΚΩΝΙΚΑ : Πανο Μαρνέρη .
Ο Τσύριε Πάνο να μου μαθήτσε τα χριστουγεννιάτσιχα τραγούϊδα τθα Τσακώνικα .
Έδαρη σ'έμε τραγουδούντε τθου Τσέλε αλλά τθον Άγιε είνι τθα Ελληνικά.
Άκια να έκι ωραία άμα τσαι έμα πορούα να σ'αλήου τσαι οπά τθα Τσακώνικα ..Κατσι πφι έκι να μι ποί πρεσσιού περήφανε.
Ένι τσιόατες περήφανε για το πολικισμό μι .
Για παράδειγμ τουρ  του Μάτζη, πάντα ένι φορούα φορεσίλε τα παράδοση, τότθε έμε γιορτάζουντε ταν ελεφτερία νάμου από του Τούρτσοι .
Έντανη τα φορεσία ( ένταει τα ίδιτα) σε άγκα από τα μαμμού μι ούγειε σ'έκι φορούα πφι έκι καμπτζί ,αλλά σ'έκι φορούα πάσα αμέρα .
Τσαι τθο Σκολείε;
Θα έκι πρεσσιου καλε άκια να έμαει μαθέντε τα Τσακώνικα τθο σκολείε, αλλά α δασκάλου ο 'νι από το χωριουδάτσι νάμου τσαι ο 'νι νιούα σι.
Έξε από του συμμαθητέ μι πφι είνι τσαι έτεοι μαθέντε τα γρούσσα νάμου, άμα τσαι έμε θέντε να μη κατάβει νάμου α δασκά έμε νιούντε Τσακωνικα…..
Συνέντευξη ταρ Ηλιάνα Ζαρόκωστα τθο Βελγικό Περιοδικό .
Ερμηνεία :   Ζαρόκωστα : Γραφτέ τθα Τσακώνικα από τον Πάνο Μαρνέρη .
Συνέντευξη ταρ Ηλιάνα
Τθο Βελγικό περιοδικό …
Ερμηνεία τθα Ελληνικά :  Ζαρόκωστα.
Γραφτέ τθα Τσακώνικα : Πανο Μαρνέρη
Γιατσι εμού ο μαθήκατε ΤΣΑΚΩΝΙΚΑ;
Μπορει οι γονείε μι να κιστήκαει ότσι ό 'κι σημαγκικό πλέα .Αλκα ένίου μ'ένι αρεσικχούμενε να σι μαθαίνου διολτσι ένι κομμάκι του πολικισμού νάμου.Ο τσύριε Πάνο ένι φωνηάντου κάτσι βολαί τάσου τα τάξη ότσι τα Τσακώνικα είνι πιο σημαγκικά από τα Αγγλικά.Ένι πρέπουντα να γειάμε λίγο αλλά από νία μερία ένι έχου δίτσιε, γιατσι ο'κια τσαι να ζαρε επνι πρέπουντα να θυνήχισιου από κια κάνερε, αλλά τσαι τα Αγγλικά είνι πρεσσιου σημαγκικά ιδίως άμα έσι θέα να ζάρε τθο εξωτερικό Ένι θέα πρεσσιου να ζάου το εξωτερικό να ναθούνει παιδίατρε τσαι για να καταβαίνου τα όγια του αγακητοί μι τραγουϊστσή  …
Πφουρ έτθε πορούντε να φυάτσετε
Τα γρούσσα νιούμου ;
Τα Τσακώνικα ου 'νι γραφτά γρούσσα .
Έμε μαθέντε
Τα όμως τραγούϊδα τσαι οροφορικα( προτάσε) .
Είνι πρεσσιού διαφορεκικά από τα Ελληνικά τσαι πρεσσιού δύσκοα .
Πέρσι έκαναει από ταν εθνικά τηλεόραση να άρωει νάμου ( τσινηματογραφήσωει) .
Τότθε τραγουδήκαμε, ένα παλιέ τραγούϊδι τθα Τσακώνικα για νία σιάτη πφι έκι κχαράχα από τα Μάτη σι να μη νι αφεί να παντρευτεί ένα καμπτζί από μακρύα (ξενηκεία)
Τςίτα  του Σετθέμπρη  .
Α αϊθά μι πφι ένι μαζούκχα αφόκιουρη …
Α αϊθά μι ένι μαζούκχα ταν αφόκιουρη … Νία ξεχατά τέχρα…….
..Τήτηντα  του Δετσέμπρη
Τήτηντα τσαι Πέφτα  — του Αουνάρη :
Υστερούτερα από τα Γιορτά τθο Γιαλέ : του Πάνου Μαρνέρη…
—Σιούλα τσι έσι ποία ένι έχα δύου τςεί ναμέρε να ντ'οράου .
— Κα ένι Θωμαή όρεγη αναπαρούκχα τα τζέα τσαι ό 'νι προφταίνα .
— Αγάλι αγάλι τσαι όα θα ναθούνει
— Ορή κακότθο νία ναμέρα να αραμάρε κίσου ύστερα ου 'νι μαζουκχούμενα , εκιού πφουρ έσι Θωμαή ντ' άγκα σβάρνα μαθές ..
— Νια χαρά ένι, ακόνη είνι κουδουνίζουντε οι αβουτάνε μι από τα γιορτά το Γιαλέ ..
— Ναι βρε γειτόνισα περαήαμε τόσιου ωραία!!!
—Ο 'σι αούα μι γειτόνισα το ιίδε σαν τσαι σ' ενεί τσι φιλόξενοι αντροίποι !!!
—Βρε Θωμαή Τσάκωνε είνι τσαι έτεοι μαθές, ταν ιίδε γρούσσα , τα ιίδα χούγια, τα ίιδα τραγούϊδα, όα το ιίδε..
— Ό 'σι αούα μι βρε Σιούλα έταει τα καμπτζιούλια βασκαθούνει πότε τσιόα σε μαθήκαει ;
Ουουου τα ορκούλια μι ……
— Θωμαή τα μιτσά είνι σπίρτα να μην αβασκαθούνει , ο 'σι ορούα από τα δικά νάμου πφι α γρούσσα σου ένι έγκα ροδάνι , τόσα τραγουδάτζα
Προτασούλε, ποιματάτζα πφι είνι έχουντα μαθητέ τσιόατες ;
— Ο Θεό να σ'έχει κα όα τα καμπτζιούλια τσαι όα να μάθωει τα γρούσσα νάμου να μη χαϊθεί όρκομι
—Βρε γειτόνισα ο 'ράτσερε το δάσκαλε, τσαι τα δασκά πφουρ ίγκιαει καμαρούκχουντε σα γύφκικα στσέρπανα
Πλέα…
— Ναι όρκο μι τσαι με το δίτσηε σου ….
Καλε ξημέρουμα τσαι του Χρόνου
Να έμε κα να ξαναζάμε
Τήτηντα τσαι Πέφτα – του Απρίλη :ποίμα Κοροναϊόα: του Πάνου Μαρνέρη .
Εκάνε θίλοι τσαι ο Απρίλη κίετε γκάνα χαμομήλι
Ο Κορωναϊό να φύτσει τσαι να κατςιοποήτσει.
Θίλοι μι … Τα τσέα έμε αραμούντε τσαι ΤΣΑΚΩΝΙΚΑ έμε νιούντε .
Τήτηντα τσαι Πέφτα – του Απρίλη  :Α Τσακωνοπαρέα
Ποίμα Κορονοϊό  : του Πάνου Μαρνέρη ..
Εκλείκαει όα τα σκολεία τάσου κλείσταει τα καμπτζία
Με τα κορόνα τον ιό κια να δίρε αμογημό ..
Συγκεντρώσε μη ναθούνει να κλείωει τσαι οι φούρνοι
Εστιατόρια καφενεία τσαι όα τα ξενοδοχεία
Μιτσά τσαι ατςά Βιομηχανία, πάσα συγκοινωνία
Τσαι μόνιου ηλεκτρονικά πάσα επικοινωνία …..
Σε τράπεζε μη ζάτε σε φαγάδικα μη φάτε
Μαειδέ σε γυμναστήρια ούτε τσαι τα πανηγύρια
Όλοι για γυμναστική τα τσελή νάμου ταν αυλή
Με το θίλε το Λαλού για πρωταγωνιστή
Τσαι για ψυχαγωγία όλοι τθο
Θα ναϊθεί τα κακομοίρα, έγκεινη ένι γράφα α μοίρα
Όσοι είνι έχουντε βραχνάδε,
Ιδίως οι γεράδε
Είνι τα πρώτε γραμμή αχ ενεί οι χολιατοί
Όλοι θα να μου ξεπαστρέψει, τσίπτα ο θα να μου γιατρέψει
Καλε ξημέρουμα … ΕΜΕ ΑΡΑΜΟΥΝΤΕ ΤΑ ΤΣΕΑ .
..ΜΠΟΡΑ ΕΝΙ ΘΑ ΠΕΡΑΕΙ ΤΟΝ ΑΓΙΟΥΡΙΣΤΕ ΘΑ ΖΑΕΙ ….
……….Μιλάμε Τσακώνικα ……
Καλε μήνα σε όλε το κόσμο με υγεία
Τήτηντα τσαι Πέφτα – του Αωνάρη  .
Αίσωπο   : Διαστσευή από τον Πάνο Μαρνέρη .
Το χειμωνικό τσαι α Άνοιξη
Το Χειμωνικό έκι κειράζουντα τσαι έκι μαούντα ταν Άνοιξη
Γιατσί αμα ένι παζισιασκουμένα γκανένα ό 'νι συχάζου.
Όλοι
Είνι τςιάχουντε ογή τσαι οπά άλλοι να μαζούνει λαλούϊδα.
Άλλοι είνι μπαίντε τθα παπόρια
Είνι ταξιδέγκουντε, τσαι ου 'νι φοζουμένοι ταν κακοτσαιρία .
Εζού επέτσε το χειμωνικό ένι άρχοντα τσαι βασιλήα τσαι ο'νι αφήνου σι να τθαήχωει τα τσιουφά σου να ξοικάζωει τον ουρανέ.
Είνι ξοικάζουντε πάντα χάμου τσαι είνι φοζαητθοί τσαι τρομαχτοί.
Σε ένι αναγκάζου να στέκωει αμέρα τσαι νιούτθα
Τθου τσέλε σου.
Ααα γιάκεινη μαθές ο άντρωπο, απογήτθε α Άνοιξη, ένι χαιρούμενε άμα τσαι έσι φύου… Με σ'ενίου μαθές τσαι το όνουμα μι σ'ένι αρεσικχούμενε τσαι να μα το Δία, όπφουρ είνι αούντε ένι το καλλίτερε από όα τα ονούματα.
Τόσιου πρεσιού μι είνι αγαπούντε πφι τσαι όρπα να μην ένι άμα τσαι παζισιαστού μι είνι αγκαλλιάζουντε …
Τήτηντα τσαι Πέφτα – του Δετσέμπρη
Α Τσακωνοπαρέα…….
Αίσωπο  : Διαστσευή από τον Πάνο Μαρνέρη ..
Ένα νομία ερέτσε ένα λιουκόπουλε.
Νι άτζε το λοιπόν μαζί σι τσαι νι αναστάτζε μαζί με του κούνοι σι .
Άμα τσαι ατςαιρέτζε πάσα
Βοά πφι ο λιούκο έκι βουκχιάχου ένα προύατε το λιουκόπουλε έκι τσυνηγούντα μαζί με του κούνοι το λιούκο.
Οι κούνοι
Ού 'γκιαει σούντε το λιούκο γιάκεινη ήγκιαει γύρουντε κίσου.
Το λιουκόπουλε όμως ό 'κι γύρουντα κίσου ως πφι να ερέσει το λιούκο τσαι να νι κρέψει γκάνα κομμάκι κρίε ..
Απέ έκι τιλούκχουντα έκι γιουρίζουντα τα κατούνα .
Άμα ό 'κι παρίου γκάνα λιούκο απότσου να πρίτσει γκάνα ζωντανέ νι έκι πρίτουντα έγκεινη τθα γκριουφά τσαι νι έκι τσούντα μαζί με του κούνοι .
Νι άτζε όμως χαμπάρι ο νομία τσαι νιε κρεμάτσε από ένα δεντρικό ..,
Ο μύθο ένι θέου να αλεί νάμου ότσι : ότσι α φύση ένι γεννούα πονηρέ ο 'σι πορού να νι άτσερε …
Ο λιούκο τσαι αν εγεράτσε τσαι λεκαρίαει οι τςίχε σι
Μαειδέ άε τα γνώνη σι μαειδέ τσαι τα τσιουφά σι
….Καλε ξημέρουμα τθα Τσακωνοπαρέα τσαι σε όλε το κόσμο ….
Τήτηντα τσαι Πέφτα – του Αγούστου  Α : Τσακωνοπαρέα
Χωρατέ  : του Πάνου Μαρνέρη .
—Ελένη έσι θέα να ντ' αλήου ένα χωρατέ παλιοχωρίτσιχο ;
— Έα βρε Πάνο τσαι εκιού έσι ερέχου του πιο ανάποδοι ούρε για να αλήερε τα χωρατά ντι .
— Για Άλε μι βρε καρδία μι σαν πότε ένι α σουστά ούρα να ντι νι αλήου .
— Έα παραπονιάρη άλλε νι να ξεμπερδέγκουμε..
— Άμα ένι έτρου ξέχα νι μόνε άλλε
Μι ταν ούρα τσαι άμα ένι εύκαιρε να ντι νι αλήου…
— Ουουου ο'νι ατθαΐχουντα μούζα το σπαϊθί ντι … Θα νι αλήερε γκανιά βοά
—Χαχαχα…
—Τσι χαχαχα έγκεινη έκι;
Ουουου ζουρλίστε τσαι θα ζουρλίσει τσαι ενίου
Τα χολιατά ..
— Κχόντου βρε κχόντου πφι ό'σι συφτασκουμένα μπίτι πλέα ..
— Για χορατέ έμαει έγκουντε σε καβουγά θα ζάει …
—Νία βοά πφι έσι αούα Λενιώ , νία Παλιοχωρήτσι εζάτσε μερεδούλι για σέρι του Νερατζιάδε .
Έκι νια πεντακάθαρε αμέρα τσαι όπφουρ έκι ανάγκια έκι βιγλίζα το γιούρε .
—Ο 'κι ποία τσαι γκάνα κακό , βιγλίζα έκι ..
—Οπά λοιπόνου μακρία οράτσε τσέλε.
Γιουρίε λοιπόν σαστιστά τσαι ρωτήτσε : Ό 'τθε αούντε μι τσι τσέλε είνι έτεοι οπά πέρε .
— Τσαι ;
— Οπά ένι ο Πραστέ νι απογήτθαει ..
Τσαι οπά Ελλάδα ένι;
Ερωτήτσε.
Έα βρε πφι έσι ποία ότσι ο 'σι ξέρα Ελλάδα ένι τσι ένι …
Αμ σο κακότθο απογήτθε ετήνα , έντανη α μαργουτά α
Ελλάδα ως πόσιου ατςά ένι ;
—Αληιθινά ιστορία ένι Πάνο ;
— Ναι Λενιώ ναι, έκι νομίζα ότσι Ελλάδα έκι ο Τερέ το Σαπουνάτσι τσαι α Παλιόχωρα..
Τήτηντα τσαι Πέφτα – του Φλεβάρη  .
Πάνο τσαι Ελένη  : του Πάνου Μαρνέρη .
ΕΜΕΝΙΟΥΝΤΕ ΤΣΑΚΩΝΙΚΑ ………….
Τήτηντα τσαι Πέφτα – του Φλεβάρη  : Α Τσακωνοπαρέα .
Πάνο τσαι Ελένη : του Πάνου Μαρνέρη .
—Πάνο….
—Έα
— Κια να μόλου βρε
— Ο με φωνιάερε …
—Ναι
—Ε τσαι εζού απογήμα …
— Ο 'νι ερέχα άκρα με σ'ετίου …
— Σάματσι τσαι ένι ερέχου εζού μ'ετίου ;
— Μπάτσε έμε τσαι οι δύου για πρίτσιμο ;
Ακομπέτι επρίτθε ο παππού;
— Ο παππού ότσι οράτσε ότσι α μαμού ο 'κι χαμπαριάζα απογήτθε :
— Όρα μη ζάου το Δέρςε να μ'ορήνει ο κόσμο — Έτζε ο 'κια έσι Θέου νι απογήτθε α μαμού , φουρτσιστά τσαι ξεποτσούσου μι — Θα ζάου να πριτθού το Μουστέ … Επέτσε ο παππού
— Αλήθεια !
Γιατσί τόσιου Μακρύα ;
— Έκι έχου τον όγο σι ..
Φύτζε λοιπόν ο παππού, τσαι α μαμού ματανοιάτσε αρχινήε βούα, καταρενουμένα τον νιαυτέ σι ( μα πφι να μαργουθού , ο μα βούκχα το κοφτέ μι , τσαι άβα τέτοια ..
— Έα μωρε αφού νι έκι αγαπούα το γέρου μούργο !!!…
— Α αλήιθα ένι ότσι νι έκι αγαπούα ..
— Ο παππού τσι απονάτθε ;
— Ο παππού εζάτσε σε νία απότσια οπά το Τσερόακχο τάσου σε κάτσι ατσιμντάνου απρούτσε ταν αρίδα σι τσαι εκιούβε όα ταν αμέρα ..
— Βρε το γέρου κούε , τσαι αφήτσε τα μαμού να βούνει τσαι να τςίντει όα μέρα ;…..
Όμορφο συνταχινά τσαι με υγεία …
Τήτηντα τσαι Πέφτα – του Νοέμπρη  .
Ηλεχτρικά κουζίνα   : του Πάνου Μαρνέρη ..
—Ουουου τσι
Ωραία λαλούϊδα, τσι ωραίο βασιλικό βρε Θωμαή πφού πφού να μη νι ψιλιάσου …
— Βρε Σιούλα τσι να ντ'αλήου, όσοι νι είνι ορούντε νι είνι παινέγκουντε
Τσαι εζού το παρλιακό όλιου καμάρι πλέα .
—Μα ένι να μη καμαρούτσερε ;
Ό'νι έχα ορατέ τσαι καλλίτερε .
— Θα έκι καλέ το πφράμα από ότσι ένι δενάχουντα …
— Ορί κχόντου κχάμποσιου ταν ασικρία να δείρε τσαι σ'ενίου άμα τσαι πεζισέψει …
—Ναι βρε κολλέγισα άμα τσαι ο δου σ'ετίου σε ποίε θα δού.
—Τσαι τα κοράλια ντι ωραία αλλά σαν το βασιλικό … Όχι .
—Ο'σι αούα πφι ο 'με κουβαούντε το ύο πλέα, άκια να μη μπαεί α ζυγάρα από το κουβαλητέ με τόσα λαλούιδα πλέα .
— Ο'σι αούα τσίπτα, θυμουμένα έσι τσι έμαει τραβήντουντε.
Έτεοι οι τσαιροί κίσου να μη μόλωει, ουουου Δέσποινα μι ..
—Έα Σιούλα έα καούρ εκοκιάερε, έα κάτσα τθο τραπέζι, έα….
Πρόσεχε έτεοι του σκάλε λιγάτσι ..
—Εγεράκαμε κάψο Θωμαή τσαι έντεοι οι ρημαϊδατσοί πούε ου 'νι τθέντε, πφι να κοφτούνει …..Αααχ
— Έα βρε Σιούλα μην αλήνερε ετσιτάπα κουβέντε νια χαρά έσι να μην αβασκαθήρε …..
Με το καλέ να ξημερουθούμε όλοι νάμου …….
Ενεί τάσου έμε αραμούντε τσαι ΤΣΑΚΩΝΙΚΑ ΕΜΕ ΝΙΟΥΝΤΕ .
Τήτηντα τσαι Πέφτα – του Απρίλη  : Α Τσακωνοπαρέα
Παππού εγγονέ Κοροναϊό
: Του Πάνου Μαρνέρη ….
—Ουουου σιάτη μι τσι χαρά πφι μ'έσι δία …
—Τσαι σ' ενίου παππού πφι ντ'ένι νία μ'έσι δίου πρεσσά χαρά ..
— Ναι αλλά ταν ατσιπέρη με λειτουργίτσερε για τα κά …
— Τσι εμποίκα λέει ;
— Να μι νι επέτσερε πφι έτθε αούντε τσαι εμού οι νέοι .
— Κα εμποίκα παπού ..
— Γιατσί όρκομι ;
— Γιατσί παππού μι ενιάκα ότσι έσα βολτάρου ένα γιούρε ..
— Ποίε ντε 'πέτσε έτσι τάκιου πράμα σιάτη μι .
— Άλε μι ότσι ένι ψέμα έδαρη…Να ντι σ'αλήου κίσου ένα χεράτσι .
— Ο 'νι ψέμα αλλά έμα έχου δουλεία
— Νιάε μι έδαρη τσαι μην έτζερε να γκριουφτείρε..
— Ναι σιάτη μι ένι όλιου αβουτάνε .
— Ενεί οι νέοι τσαι οι νέε ο 'με τάσου αμπαρουτοί ;
— Ναι έτθε
—Για ποίε νι έμε ποίντε έγκεινη ;
— Για να μη μεταδουιθεί α αρρώστσεια …
—Παππού νιάε μι τσαι νιάε μι κα , νι έμε ποίντε για σεμού του παππούδε τσαι του μαμμούδε , γιατσί εμού έτθε σε ατςέ τσίνδυνε … Τσαι νι μου έμε αγαπούντε ….
— Έσι έχα δίτσηε σιάτη μι , ο θα νι ξαναποίου …
— Το καλέ πφι ντ'ένι θέα…Παππού μι …
Το να ξημερουθούμε ένι δώρε Θεού πάσα ναμέρα, αλλά ένι ατςίτερε δώρε τουρ αμέρε έντεοι τα ανασφάλεια τσαι τα αβεβαιότητα…
Τάσου έμε αραμούντε τσαι ΤΣΑΚΩΝΙΚΑ ΕΜΕ ΝΙΟΥΝΤΕ …..
Τήτηντα τσαι Πέφτα  τσαι  του Οχτώμπρη  .
Για του νεοι: του Πάνου Μαρνέρη .
Τήτηντα-Πέφτα – του Οχτώμπρη  .
Αταλιάνιστε
Άλιαστε
Αμάητθε
Αμέρουτε
Αμερεμέκιστε
Άμεστε
Αμόνιαστε
Αναγούλιαση
Αναγανίε
Το κρίε αταλιάνιστε νιε βαλήτσερε τθα κατάψυξη ;
Το βούλε πφι εθύτσερε αμάητθε νιε αφήτσερε;
Έτενη ο βροντατέ τοίχο αμερεμέκιστε θα απαραμάι
Έκεινη το μιτσή ένι αμόνιαστε με τα άβα
Πφου θα μπαήερε σε έντεοι τουρ αναγανίε με έντανη τα κάψα ;
Άλιαστε ένι πρέπουντα να τσεραϊθεί α ριούγανη
Άμεστε ένι ακόνη το φαέ
Ο 'νι ξέρου τσι με χάτσε αλλά ένι έχου νία αναγούλιαση
Καλ ξημέρουμα με υγεία .
Τήτηντα τσαι Πέφτα – του Φλεβάρη  α σαιτευτά Τσακώνα ταρ Ελένη Μάνου
Τήτηντα τσαι Πέφτα – του Φλεβάρη  : Α Τσακωνοπαρέα
Α Σαϊτευτά Τσακώνα : Ταρ Ελένη Μάνου .
Όπφουρ επέκαμε τσαί ταν άβα βδημά, τθα Τσακωνιά, ο έρωτα, έκι πανταχού παρών τσαί παντοδύναμε.
Όκι παζισκασκούμενε ομως ελεύθερε τσαί αχαλίνουτε, αλλά απαγορευτέ, γκζιουφτέ με τέχρα, εξιδανικευτέ, τσαί πολυμήχανε.
Ο ντρόπο πφη ένι νιού ένα λαό για τον έρωτα ένι δενάχου ταν τσοινωνία τσαί τον πολικισμό σι.
Ένι εύκολε να κατάβομε γιατσί α τσοινωνία ογί τθα Τσακωνιά έκι κλειστά.
Απομονουτά τσαί αποκοφτά από τον κόσμο, τθου σέλε, τθα καταράχια τσαί τθου πλεύρε του Μαλεβού χουζίς επιτσοινωνία, α πορεία για το Άργο ανοίε το , εκχοντούτσε όπφουρ έκι φυσικό τα αυστηρά ήθη τσαί έθιμα σι.
Ο Τσάκωνα ένι δεητέ με του παραδόσε σι τσαί όνι δεχούμενε τσινουρτσία στοιχεία.
Όα σ'ένι μετςού τσαί όα σ'ένι ζυγιάζου.
Λίγοι βολέ νή ποτέ, θα κεί κάτσι άκζιτα τσαί απρογραμμάτιστα.
Γιάκεινι ένι πετυχαίνου το σκοπό σι του περσσούτεροι βολέ.
Α ζωή σι ένι ποταχτά τθου κανόνε.
Τσαί το τσινούρτσι θα νι δετθεί αγάλι αγάλι.
Τάσου σε έντενη τον τόπο οι Τσάκωνε ελατρεύαϊ ταν γουναίκα του Ομήρου, ποταχτά, γλυκοσύντηχο, άξια νιουκοτσιουρά τσαί κιστά Πηνελόπη.
Όκι επιτρεγγουμένα γκανία παράβαση τθον κανόνα.
Νιά Τσακώνιχο παροιμία, πφ'ένι δενάχα τα Τσακώνιχο νοοτροπία, ένι αούα: « α σάτη τσαί ο κατσουτέ πούα ούνι μπαήντα τθα ρούγα» Για το φόβο μη νιαϊθεί το όνουμα τα σατερή πρεσσοί γονίε ήγκιαει παντρέγγουντε του σατέρε σου μιτσοί γιάκεινι τσαί το δίστιχο: « α σάτη τθα δεκαπέντε ένι μάαμα τθα είκοσι γιαμάνγκι τσαί τθα εικοσιπέντε σι μπακίρι τσαί ένι ζιγουζίντα» .
Καλέ ξημέρουμα θιλενάδε τσαί θίλοι, με υγεία
Τήτηντα τσαι Πέφτα – του Νοέμπρη :Πρασιαί  ταρ Ελένη Μάνου.
Τήτηντα τσαι Πέφτα – του Νοέμπρη :
Αρχαίαι Πρασιαί  ταρ Ελένη Μάνου
Όταν ο θεό Διόνυσε ατσεραίντζε, φχαζιστητθέ από ταν καοσύνα τσαί ταν πάσα περιποίηση του κάκοιτσοι του Πρασιαί για ετήνε σ' εδενάε πφου να φτύωι τουρ άμπελε.
Τσαί τα πεζιβόλια του Πρασιαί εγιομίκαϊ κράματα, έτρου πφη ο κάμπο ονουμάστε « Διονύσου τσήπο» .
Οι κάκοιτσοι ήγκιαει λατρέγγουντε το θεό Διόνυσε τσαί πλέτερε έκι δουτέ τθου γουναίτσε το διτσαίωμα να προσφέρωι λατρευτιτσέ κιμέ.
Επέκαμε ταν άβα βοά πφη α Ινώ, α άβα σάτη του Κάδμου τσαί ταρ αρκαδοπούα Αρμονία τσαί γουναίκα του βασιλία Αθάμαντα τα Βοιωτία, άντζε εντολή από το Δία να αρει ταν αγκιστά τάνου σι να αναστάνει το μιτσή θεό Διόνυσε.
Τόντις α Ινώ ερέστε τθου Πρασιαί τσαι σε ένα σπήλι έκι ανασταίνου το Διόνυσε, το σπήλι ένι ονομασκούμενε «Άντρον της Ινως» .
Ο Παυσανία ένι αναφεζίκχου πφη τθου χρόνου σι οι κάκοιτσοι ήγκιαει δενάχουντε το σπήλι.
Σάμερε το σπήλι είνι κιστίντε πφη ένι δίπα τθο μοναστσήζι του Άγιε Νικόα τα Σύντζα.
Ο Διόνυσο ξον από τουρ άμπελε εδενάε τουρ αθροίποι πφου να φτυωι καζέ τσαί συντζάε, γιάκεινι έκι ονομασκούμενε τσαί Συκίτα τσαί έτρου έκι λατρεγγούμενε τθα γειτονικά Λακωνία.
Έτεοι οι νέοι καλλιέργειε θα ήγκιαει ατσά πρόοδο για του κάκοιτσοι έτεοι του μακζινοί χρόνου τσαί έτρου σ'αποδούκαει σε θεϊκό βοήθα τσαί προστασία τσαί σε θεϊκό αποκάλυψη.
Ο Διόνυσε πφη έκι φερτέ κάκια από τα θάσσα, ενάτθε ο τσινούρτσι θεό, πφη ενέντζε μαζί σι τον πολιτισμό, νέα σομά τσαί ποτά τσαί το εμπόριο.
Ακόνη ο Παυσανία ένι αναφεζίκχου τθου Πρασιαί το ιερέ του Ασκληπιού και το ιερέ του Αχιλλέα τσαί νιά γιορτά πφη ήγκιαει ποίντε πάσα χρονία τα Αχίλλεια.
Κάτσι αξιοσημείουτε για τα Διονυσιακό λατρεία ένι α ονουμασία Νεβρία ογί πραγιανά τ'Αγιε Λεωνίδα τθαν Πάκα αλλά γιάκεινι θα νιλήομε ταν άβα βοά…
ΈΜΕ ΝΙΟΥΝΤΕ ΤΣΑΚΩΝΙΚΑ.
Τήτηντα τσαι Πέφτα – του Αγούστου  : Περίπατε το Χουρίε : του Πάνου Μαρνέρη
………….Εμέ Νιούντε Τσακώνικα ……
Τήτηντα τσαι Πέφτα – του Αγούστου  : Α Τσακωνοπαρέα
Περίπατε τθο Χουρίε : του Πάνου Μαρνέρη.
Θιλενάδε τσαι θίλοι , κα νάμου αμέρα .
Σάμερε ένι φερτέ τθο Χουρίε .
Ένι ένα παλιέ συνοικισμό.
Ένι λίγο Ανατολικά από το Πραστέ τσαι Δυκικά από τα Παλιόχωρα .
Έγκεινη το μέρη εκακοιτσήτθε Μπρούτερα από το Πραστέ
Άμα α Παλιόχωρα καταστρέφτε από του Φράτζοι Σταυροφόροι το , όσοι απαραμάκαει εγκριούφταει του γιούρε λότζοι
Τσαι με το τσαιρέ εκονιάνει τθο Χουρίε…
Το μέρη έγκεινη όμως ο 'κι δίντα σι ατςά προστασία όγο τα τοποθεσία σι.
Έκι ανάκοντα σε πορία, δίχως ξέγναντα… Έκι γούπατε τσαι απροστάτευτε .
Αποφασίαει λοιπόν τσαι εζάκαει λιγάτσι Δυκικούτερα τσαι οπά εχκίαει τον όμορφο Πραστέ.
Όλοι έμε ξέρουντε
Το ότσι ο Πραστέ αποχκίε πρεσσά δόξα τσαι πλούτη το τσαιρέ του Βυζαντίου τσα τα Τουρκοκρατία..
Νι είνι μαρτυρούντα τα χκίρια σι , οι όμορφοι σι πύργοι .
Ο Πραστέ ενάτθε α πρωρεύουσα τα Τσακωνιά ως πφι νι εδάτσε ο Ιμπραήμ το .
Ο Ιμπραήμ νι εδάτσε, οξόν ότσι έκι δέσου ότσι έκι ερέχου απουρτέσε σι, αλλά τσαι επειδή έκι σπουδαία τσαι πλούσιε πολικεία .
Έκι έχου λοιπόν ο Πραστέ ταν ιίδε τύχη πφι έκι έχα τσαι α Παλιόχωρα
Πεντακόσιοι εξήντα έξε χρόνου μπρούτερα , τσαι για τουρ ίιδοι όγοι .
Τσαι α Παλιόχωρα έκι σημαγκικά γιάκεινη νιε δάκαει οι Σταυροφόροι..
Μάλιστα α Παλιόχωρα τσαι ο Πραστέ εμεριάτθαει ταν ιίδε επισκοπή : Ταν επισκοπή Ρέοντος τσαι Πραστού .
Ένταει τα λίγα για το όμορφο Χουρίε τα Τσακωνιά…
Καλέ
Ξημέρουμα τσαι να μη λησμονήνουμε τα σεριά νάμου …
Μιλάμε Τσακώνικα …..
Τήτηντα τσαι Πέφτα – του Δετσέμπρη : Α μαμού: ταρ Ελένη Μάνου
ΤΗΤΗΝΤΑ ΤΣΑΙ ΠΕΦΤΑ – του Δετσέμπρη : α Τσακωνοπαρέα
Α μαμού : ταρ Ελένη Μάνου .
Νια βοά μ'ερωτήτσε ένα θίλε μι πφούρ έμε αούντε ενεί οι Τσακώνοι τη γιαγιά.
Ν'απογήμα μαμού τσαί εβαλήτσε τα γέλια, ν'εφαγκίστε πάσου αστείε πράμα.
Αφού εγιάτσε λοιπόν ν'επέκα, άμα ετελειούτσερε κάτσα έδαρι να νιάρε τσαί μετά ο θα γελήνερε!
Τθα Δωρικά διάλεκτο τθουρ αρχαίοι χρόνου οι γουναίτσε ανάγοα με ταν ηλικία σου ήγκιαει ονομασκουμένοι, κόρη, α ανύπαντρε, νύμφη, α νύιθη, μάτερ, α Δέσποινα τα τσελή, τσαί μαία, η γιαγιά, α μαμού.
Όπφουρ όλοι έμε ξέρουντε η Μαία ένι ονομασκουμένα τσαί αλλίου μαμή, έτρου τθα γρούσσα νάμου, η μαία νή μαμή, ενάτθε α μαμού.
Όνι θέα να ποίου τον επιστήμονα αλλά όπφουρ έμα σβαήχα ένα χαρκί για τα ζωή τσαί τα διδασκαλία του Πυθαγόρα έντενη του ατσέ φιλοσόφου από το πανώζε νησί τα Σάμου, ερέκα έντανη ταν απίθανε πληροφορία!
Σαν άλλε Αρχιμήδη τσαί εζού ανεμούμα από ταν καρέγκλα μι φωνιάντα, ν'ερέκα, ν'ερέκα!
Έδαρι μάλλον θα γελήνετε εμού, αλλά όνι κειράζουντα σε έντεοι του κουβάνοι τσαιροί πφη έμε ζούντε το γέλιε ένι ποίντα καλέ.
Έγκεινι πφη ένι θέα να αλήου εζού αφού ένι έχα τα δένανη τάσου από ταν τεχνολογία να μπαίνου τθου τσέλε νιούμου τσαί τθου ζωέ νιούμου,
Μην αφήνετε το χρόνε να έντζει χαράνι, να σβαήχετε- ξον από όα τα άβα- τα χαρκία είνι ένα παναθούζι τθον κόσμο, είνι οι καλύτεροι θίλοι τςαί ό θα προδούνι νιούμου ποτέ.
Άμα ένι σβαήχου ο άντρωπο ο μαλέ σι ένι αργανίζου ονι ζγουζίου.
Καλέ ξημέρουμα θιλενάδε τσαί θίλοι μι.
Υγεία σε όλε τον κόσμο!
Εμε νιούντε Τσακώνικα .
Τήτηντα τσαι Πέφτα – του Σετθέμπρη  : Παππού εγγονέ : του Πάνου Μαρνέρη .
……………….Εμέ Νιούντε Τσακώνικα…………
Τήτηντα τσαι Πέφτα – του Σετθέμπρη : ΑΤσακωνοπαρέα .
Παππού εγγονέ  : του Πάνου Μαρνέρη…
—Ο Θεός να βάλει τα χέρα σι σιάτη μι τσαι μαγάρι ο Θεός να μι μπάλει ψεύτα αλλά…
—Αλλά τσι παππού .
— Να οράρε σιάτη μι ότσι έντανη α πλεμονάρα , έγκεινη το Χτικιό ο Κορωναϊό το κοβιτ  όπφου νι είνι αποκαούντε θα να μου κλεί κίσου τάσου ..
— Παππού αφού
Εκλείκαει τουρ Αγίουνε
Κίσου ..
— Τσι να αλήου οπά με τον Ολυμπιακό τάν άβα βοά εμαζούτθαει κουβάρι, ο ένα τάνου τον άλλε
Σιάτη μι ..
—Ναι παππού νι οράκα τελικά ο άντρωπο ένι έχου κοντέ θυνηκικχό.
—Τσι να αλήου τσαι τσι να μογήου , τσαφήτθαει τσαι οι Τουρίστε τσαι έδαρη ένι γινούμενε του Κουτρούλη ο γάμο..
— Όπφουρ ένι δενάχουντα παππού κίσου από ταν αρχή , να νι οράρε πφι θα να μου κλείωει κίσου τάσου …
Μα καλά τσι είνι ποίντε τσαι έντεοι οι γιατροί ο 'ρέκαει το γιατρικό ακόνη ..
— Ο 'νι τσαι τόσιου απλέ παππού, είνι θέντε τσαι έτεοι το χρόνε σου .
—Ναι καμπτζί μι έτρου ένι αλλά ένι θυμουτέ μ'έγκεινη όλιου τσαι κάτσι βολαί ο 'νι συννοού τσι ένι αού .
—Παππού ένι πρέπουντα να έσι πρεσσιού προσεχκικό
—Έσι αούα σιάτη μι έτενη ο μοναχό πφι επέτσε ότσι άμα κλείωει οι Αγίουνε σε νία χρονία δύου βολαί, νια ταν ατςθά Αμπρία τσαι ταν άβα τα μιτσά πφι ένι τα Δεσποίνη , τότθε θα έχουμε πόλεμο να μπαεί αληθινέ ;…
— Έα βρε παππού έσι κιστίου ένταει τα πράματα ;
—Τσι να αλήου, σάτσι οι Αγίουνε θα είνι κλειστοί τσαι του δύου Αμπρίε.
Να προσέχουμε όλοι νάμου τσαι έτεοι πφι είνι τσυβερνούντε του λαοί να συνετιστούνει για να αποφύτσουμε του πολέμοι…..
Τήτηντα τσαι Πέφτα –του Αμάη :Κορωναϊό Σιούλα Θωμαή..
Τήτηντα τσαι Πέφτα – του Αμάη  : Α Τσακωνοπαρέα ..
Κορωναϊό: Σιούλα Θωμαή : του Πάνου Μαρνέρη…
—Αμάν βρε Θωμαή, αμάν πλέα με έντανη ταν θρεμολένικο πφι να μου ερέτσε …
—Υουου εβαλήτθε ο απανούσε να ξεμπάλει νάμου γειτόνισα …
— Αμ σο καημένα τσι πράμα ένι έγκεινη , όλε ο κόσμο τθο πλανήτα μαθές κλείστε τάσου
— Τσι να ποί ο κοσμάτσι, μπορού ένι να ποί τσαι αλλίου ;
—Τσι να ντι αλήου κολλέγισα μι ετσιτάκιου πράμα ο
'Μα πομένα να ναϊθεί, ούτε τσαι τα ονείρατα μι μαθές ….
—Βρε θιλενάδα ογή εκλείκαει οι Αγίουνε, ούτε λειτουργία ούτε τσοινωνία τσίπτα μαθές
—Όλοι οι γιορτέ μαθές περάκαει έτρου,
— Ό'σι αούα καψο γειτόνισα πφι έμαει μπαήντε τα παναϊθούρια τσαι έμαει αούντε γκάνα ψέμα, αλλίου άκια να έμαει ζουρλισκουμένει..
— Για φαγγίσου θιλενάδα μι έτεοι τουρ έρμοι πφι είνι αραμούντε τθου πολυκακοιτσίε
Οπά τουρ ατςοί πολικίλε ..
— Ουε Δέσποινα μι !
Μη ποίνουμε παράπονα θιλενάδα, ούτε του παπά μη νι αλήουμε , ενεί νια χαρά νιε μπαλήκαμε…..
—Ορή κάψο γειτόνισα, έγκεινη ο περάτσε ακόνη , άφε να οράμε τσι θα ναϊθεί .
— Δέσποινα μι βάλε τα χέρα ντι ..
Ναι θιλενάδα μι αλλιά εχάτθε πρεσσέ κόσμο …
—Κάκια οράκα πφι σι ίγκιαει βάντε σε κάτσι σάκχου τσαι σι ίγκιαει αναιμούκχουντε σα το κούνοι τσι να ντ'αλήου ετσιτάπα θάνατε ούτε τον οχτρέ μι ..
Ορή να δεί ο Θεό να ξημερουθούμε τσαι να ποι το Θάμα σι ..
Τήτηντα τσαι Πέφτα – του Γενάρη :Α Τσακωνοπαρέα
—Θωμαή τσι έσι ποία ;
Κα έσι ;
— Νία χαρά ένι γειτόνισα μι , αφεγκία ντι ;
— Τσαι εζού κά ένι, να κάνε με το καλέ τσαι ο τσινούρτση χρόνε, επέκαμε να μη
Νι καωσορίσουμε με γκρίνιε τσαι παράπονα ..
— Δίτσηε έσι έχα γειτόνισα, Ορή κακότθο ερέστε τσαι το μπόλι τσαι δούτσε
Νάμου λίγο ολπίδα ..
—Για να ράμε βρε Θωμαή μαζί με τα γέννα του Χριστού κάναει τσαι τα κα νέα με τα μπόλια..
— Δόξα νάχει τ'όνουμα σι , να γλυτούει ο κοσμάτσι ..
— Γιορτέ ίγκιαει έντεοι πφι επεράκαει ;
Ούτε γλέγκια, ούτε χαρέ ούτε τον Άγιε, όα τθα μουγκά .
— Βρε γειτόνισα ούτε τσαι τα καμπτζιούλια ο μπαήκαει να αλήωει τα Χριστούγεννα μαειδέ τον Άγιε Βασίλη .
— Καταρατά έκι έντανη α χρονία
Να μη ξαναμόλει γειτόνισα μι ..
— Βρε ο φουσού να νι άρει, ούτε Αμπρία, ούτε τα Δεσποίνη, ούτε του Χριστού … Κια ματανιάτθε μαθές …
— Σάματσι τ' Άγιε Βασίλη νιε γιορτάμε..
Ορή εζού ποδαρικό εμποίκα μοναχά μι ..
—Τσαι πφου νι εμποίτσερε μοναχά ντι βρε Σιούλα ;
— Ορή εφορέκα ένα ζευγάρι κουντούρε, άγκα το άλλιου ζευγάρι παραμάσκαα εμπαήκα τάτσου από πόρε τα μάντρα, α του κουντούρε μι τσαι ξαναμπάκα ..
— Χαλάλι ντι βρε γειτόνισα , να μη λησμονέμε τσαι τα εθίματα…
— Τσι να ποί γκανένα κατά ταν εποχά τσαι α φορεσία γειτόνισααα.
Καλέ ξημέρουμα τσαι κα χρονία σε όλε το κόσμο .
Όα γιούρε νάμου είνι δενάχουντα κουβάνα ,
Λίγο γέλιε καλέ θα ποι νάμου …
Τήτηντα τσαι Πέφτα – του Μάτζη  :
Κορονοϊό  : του Πάνου Μαρνέρη …
—Κια έσι έγκου βρε Γέρου Πάλιουρε ;
—Ο 'κια ενι Θέου ένι έγκου, ογαριασμό θα ντι δού..
—Ο'σι αού μι ο νιάτσερε τσι είνι αούντε ;
— Τσι είνι αούντε ;
—Είνι αούντε να κατσάρε τάσου έκεινη να ποίερε ..
— Μπααα τσι έσι αού καημένε , Όρα μη κατσάου τάσου .
—Εκιού βρε γρία γκούζα κια έσι έγκα;
Μ'έσι ταρασουμένα τσιόα..
— Ένι έγκα με τον άτςωπο μι περίπατε, ογαριασμό θα ντι δούμε ..
— Βρε ογή ένι χαού ο κόσμο, να κατσάμε όλοι τάσου τσαι εμού εμπαήκατε περίπατε του καού τσαιρού σα νιόνυφοι ;
—Ο 'σι αού ι το πονηρέ έσι ποίου ;
Βρε άϊντε πρίτσου από όρπα χάμου , πφι θα μ'αλήερε σ'ενίου … Ακο 'πα λέει
—Τσι πονηρέ βρέ όρεγη ένι χανούμενε ο κόσμο …
— Τότθε εκιού τσι έσι ποίου τάτσου ;
— Εμπαήκα να μαζού
Εμού …
— Βρε έτζε τθο γέρου ιδάβολε πφι θα μ'αλήερε τσι να ποίου;
—Βρε ουούστ Χάιντε γκρενιστήτε τσαι μπάτε τάσου, γιατσί ένι χάνου ταν υπομονή μι …Ήμαρτον πλέα … Βρε τσι πράμα έμε ενεί !
Μιτσοί τσαι ατςοί Ακομπέτι να ποίουμε ότσι να μου κχαμπαήσει ;….
ΕΜΕ κασιμένει τα τσέα , έμε κχρίζουντε του χέρε νάμου αβέρτα έμε
Ψαινουμένει τσαι έμε κίντε σιονιστά……
Καλε ξημέρουμα … Να δενάτσουμε όλοι νάμου υπευθυνότητα
…………ΕΜΑ ΝΙΟΥΝΤΕ
ΤΣΑΚΩΝΙΚΑ …….
Ο μαητθοτσιούφαλε(καραφλέ) ιππέα
Νια βοά κάκοιε μαητθοτσιούφαλε
(Καραφλέ) ιππέα εφορέτσε νία περούκα τσαι έκι έγκου ξένοιαστε τσαι αγροηστέ τάνου τθο άγο σι .
Εφουσάτσε όμως ο φουσού τσαι νι άτζε τα περούκα .
Όσοι ίγκιαει όρπα κοντά εβαλήκαει τα γέλια τσαι νι ίγκιαει δενάχουντε με
Το ιδάτθυλε .
Ο μαητθοτσιούφαλε ( καραφλέ ) τότθε , εσταμακίε το άγο σι τσαι σ' επέτσε .
Κια έτθε ορούντε εμού το παράξενε ;
Αφού έντεοι οι τσίχιε αφήκαι τον άντρωπο πφι σε έκι έχου αποτσί ενάτθε , ο 'κι θα αφήωει ενίου;
Ένα ξένε ;
Γκανένα ο 'νι πρέπουντα να λυπήνεται για το κακό πφι νι ένι ερέχουντα ..
Έγκεινη πφι ο 'μαει έχουντε άμα τσαι ενάμαει έγκεινη ποτές ό'νι απαραμούντα..
Γυμνοί ενάμαει τσαι γυμνοί θα φύτσουμε .
Γυμνοί ένει εκάναμε γυμνοί ενεί θα φύτσουμε
Τα γρούσσα όμως Τσάκωνε τθού ΚΙΣΟΥ να αφήουμε
ΜΕ ΤΟ ΚΑΛΕ ΝΑ ΞΗΜΕΡΟΥΘΟΥΜΕ
Άισωπο  από το Πάνο Μαρνέρη
Κχάμποσοι εμπάκαει σ'ένα παπόρι για να ταξιδέψωει..
Άμα τσαι ξανοίτθαει τθο πέαγο ετθάτσε ατσέ τσύμα , τσαι το παπόρι λίγο κοντεύε να βουλιάξει.
Ένα από του ταξιιδώτε εστσίε τα ιίτα σι τσαί
Με βάματα τσαι παρακαλετά έκι ποίου τάματα τθου Θεοί άμα τσαι έκει γλυτούκχου.
Άμα όμως εσυχάε α θάασσα, όλοι οι ταξιδιώτοι εκιάκαει
Το χορέ το φαΐ τσαι το κίμα τάχα μι επειδή εγλυτούκαει από τον ατσέ
Τσίνδυνε.
Τότθε ο γνωστσικό καπετάνιε άτζε τον όγο τσαι σ' επέτσε :
Ένι πρέπουντα να χαιρούμαει πφι εγλυτούκαμε, αλλά να μη λησμονήνουμε ότσι ανα πάσα στιγμή ένι δενατέ να τθάνει
Θεριακουτά τσύματα τσαι να τσινδυνέψουμε τσαι πάλι ….
Ο μύθο ένι αού νάμου ότσι : Να μη χαιρούμαει πρεσιού για τα κα νάμου τύχη γιατσί
Έντανη πρεσιου ογλήγορα ένι πορούα να άτσει ..
Κά νάμου συνταχινά
Τσαι καλέ ξημέρουμα ..
Τήτηντα τσαι Πέφτα – του Οχτώμπρη :θιλενάδε : του Πάνου Μαρνέρη .
Τήτηντα τσαι Πέφτα – του Οχτώμπρη : Α Τσακωνοπαρέα.
Θιλενάδε: του Πάνου Μαρνέρη .
Μπ: Άμα τσαι σταμακήσωει του διχόνοιε τσαι του πολέμοι, τότθενες πφου θα πουλήωει τα όπλα;
Πολ: Τσαι άμα τσαι ο φοζαήτσωει το κόσμο, πφου θα πουλήωει τα μπόλια για έντανη τα πλεμονάρα .
Δες: Καλέ για του πολέμοι τσαι του διχόνοιε ένι τσαι εζού μαζί νιούμου,
Αλλά για
Το φοζάημα
Ίσως να μπάτσε τσαι ο φοζαήαει
Νάμου αρτσετά .
Μπ: Κολέγισσε μι ορή τσαι έντεοι ου 'νι συννοούντε τσι είνι αούντε
Τα νία βοά αποστάσαι τάνου από δύου μέτςα, απέ είνι ποίντε συναυλίε ο ένα τάνου τον άλλε .
Πολ: Κάκια σι είνι μπερδέγκουντε , νία έτρου νία αλήου.
Δες: Τσαι έντεοι πφι είνι παλαίγκουντε να βοηθήωει νάμου, αντροίποι είνι , είνι τσαί έτεοι φοζατθοί τσαι μπερδευτοί ..
Μπ:Εκιού εύκοα σ'έσι δία συχώριε…
Πολ: Εζού αραμάκα με το τθούμα ανοιτθέ με το πόσα δένανη ένι έχου ο φόβο, μπορεί έδαρη να είνι πιο λάσκα οι αντροίποι αλλά ότσι έτσινήτσε έγκεινη όλιου, ολόκληρε ο πλανήτα εκλείστε τάσου..
Δες:Ογή τθα Πατρίδα νάμου κα εζάκαει τα πράματα ως έδαρη σε κάτσι άλλοι Χώρε όχι τσαι τόσιου κά, είγκιαει πενάκχουντε τσαι ούτε ένα δικό σου άντρωπο ο κι μπορού να σι δεί τον τελευταίο αποχαιρεκισμό
Μπ: Ονι κιστία ότσι έγκεινη ένι ξανανατέ τθαν ιστορία τα αντρωπότητα, να αμπαρουϊθούνει
Τάσου τόσοι λαοί, μόνιου ο φόβο νιε κατανέτζε.
Πολ: Ενεί ότσι τσαι όπφου τσαι να ένι,
ΕΜΕ έχουντε χρήε να φυατθούμε για να μπορέμε να φυάτσουμε
Τσαι του παππούδε τσαι του μαμμούδε τσαι γονείε νάμου .
Δες:Ναι έγκεινη να ποίουμε έγκεινη ένι το χρήε νάμου .
Να ποίουμε το χρήε νάμου
Μη σι θέουμε όα δικά νάμου .
Να προστατευτούμε ενεί,τσαί έτρου πάσα ξένε, γονεία νη συγγενή .
Καλε ξημέρουμα …..Αγάκη του καρδίες νάμου ..
ΕΜΣ ΝΙΟΥΝΤΕ ΤΣΑΚΩΝΙΚΑ …………
Τήτηντα τσαι Πέφτα –του Γενάρη  : Μάτη τσαι υζέ   ταρ Ελένη Μάνου .
ΝΙΟΥΝΤΕ ΤΣΑΚΩΝΙΚΑ.
Τήτηντα τσαι Πέφτα — του Γενάρη .
Α Τσακωνοπαρέα: Μάτη τσαί υζέ  ταρ Ελένη Μάνου
Μάνε, έα να ν'άρερε το μπεσκέσι ντι από το περιβόλι, ο παππού μ'εδούτσε ένα κοϊθίνι γιομάκιου ροΐδια!!!
Ουυυ τσί ωραία, θα σι κρεμάου τθαν κόρδα, να σι φυάτσου για το χειμωνικό…
 Ογί, επέκα του παππού να μόλει ταν Τσουρακά το μισαμέρι να φάμε…
Κά εμποίτσερε, αλλά ο μ'επέτσερε πφούρ επεραΐερε όρκο μι;;
Ο παππού μ'εδενάε όα τα δεντρικά, εζού όμα ξέρου ότσι έμαϊ έχουντε τόσοι ογού δεντρικά τθο περιβόλι…Μ'εδενάε τσαί νιά καρυά πφη ν'εφτύκατε ότσι ενάμα εζού…
Έτρου ήγκιαει ποίντε οι παλαιοί, άμα έκι γινούμενε ένα καμπζί ήγκιαει φτύντε ένα δεντζικό!!!
Τσί όμορφο πφ'ένι έγκεινι, όσιου χρονού
Ένι εζού τόσιου θα ένι τσαί α καρυά μι…
Παλαιά έκι ο καλύτερε ντρόπο να γιορτάσωι, το γεννατέ, το κόκιασμα του καμπζίου.
Έκι νία πράξη ούγοιε έκι δενάχα ένα τσινούρτσι ξετσίνημα, νιά τσινουρτσία Αρχά.
Τα καμπζία ήγκιαει μαθαίντα να πεζιποιήχονται τσαί να προστατέγγωι ένταοι τα δεντζικά, έκι ένα καλέ μάθημα για τα ζωή σου…
Θα ν'άρου ταν αγκιστά τάνου μι για το δεντρικό μι, όπφουρ ο μιτσί πρίντζιπα έκι έχουν παρτέ τάνου σι ταν αγκιστά για το τριαντάφυλλέ σι… Τσαί το δεντρικό μι αν τσαί ένι ίιδε με τόσα άβα γιούρε σι, θα ένι μοναδικό γιατσί θα ένι το δικό μι, θα νι ποκίχου, θα νι καδέγγου, θα νι φυάτθου σαν τουρ εψιού μι…
Έτρου καρδία μι, για να αγαπήνομε τα φύση όνι χσασκούμενε όγια τσαί θεουζία, μονάχα δουλεία τσαί γονίε πφ'είνι ξέρουντε το χρήε σου…
Τσαι εζού άμα ναϊθού γονία θα νι ποίου για τα δικά μι τα καμπζία τσαί τα καμπζία μι για τα δικά σου τσαί έτρου θα απαραμάι ζωντανά α παράδοση νάμου…
Να κιμήνουμε του παραδόσε νάμου…Καλέ ξημέρουμα σε όλοι νάμου….
Τήτηντα  του Γενάρη Πρώτε του χρόνου .
Ο ΑΙ Βασίλη τθα Τσακώνικα :Διαστσευήτσαι γραφτε από το Πάνο Μαρνέρη
—ΑΝΟΙΤΣΕΤΕ ΤΟΥ ΠΟΡΟΥ ΝΙΟΥΜΟΥ ΤΣΑΙ ΑΦΗΕΤΕ
ΤΑ ΚΑΜΠΤΖΙΑ ΝΑ ΝΙ ΜΟΥ ΠΟΙΩΕΙ ΠΟΔΑΡΙΚΟ ——-
……………… Εμέ Νιούντε Τσακώνικα ………….
ΤΗΤΗΝΤΑ  του Γενάρη  : Α Τσακωνοπαρέα
Τα κάλαντα του Άι Βασίλη τθα Τσακωνικα .:
Διαστσευή από τον Πανο Ναρνέρη
………Χρόνου πάσιοι τσαι ευτυχιστέ ο τσινούρτση χρόνε
Να δει νάμου ότσι ο, νη εδούκαει νάμου οι άλλοι χρονίλε
Ευτυχία τσαι χαρά τσαι το πιο πολύκιμο ΥΓΕΙΑ ……….
…….ΤΑ ΚΑΜΠΤΖΙΑ ΝΑΜΟΥ ΘΑ ΑΛΗΟΥΕΙ ΝΑΜΟΥ
ΤΟΝ ΑΓΙΕ ΒΑΣΙΛΗ ΤΘΑ ΤΣΑΚΩΝΙΚΑ .
ΚΑΜΑΡΟΥΕΤΕ ΣΙ
….ΝΑ ΕΙΝΙ Ι ΚΑ ΝΑ Σ' ΑΛΗΩΕΙ ΤΣΑΙ ΤΟΥ ΧΡΟΝΟΥ ……..
——————
Εκιού έσι αρχό— έσι αρχόγκισα τσυρία
Τό κααμάρι έκι γράφουντα
Τσαι μπίτι ο ' κι πάφουντα
Τήτηντα  του Απρίλη  .
Διάλογο ιντερνέτι   : Του Πάνου Μαρνέρη .
Σ)
Γιαννού εεε Γιαννού , Γιαννούξερε κια έσι βρε..
Μπάε
Τάτσου
Να ντ' οράει ο ήλιε νια γουλία … Θα μουχλιάρε
Τασου ,
Τάσου
Όα μέρα κακότθο .
Γ ) να Σιούλα σούκα , σούκα
Να ποίου ένα λιούκο τσαι εκάνα .
Σ ) Τσι να ποίερε ;
Γ ) Λιούκο …
Σ ) Λιούκο να ντι φάει Γιαννού … Νιάτσερε για δε νιάτσερε ..
Άκο
Λιούκο ..
Τσι άλλιου θα νιάου α χωλιατά εζού ;
Γ ) Πφου νι είνι αούντε α πονηρά εκιού ..
Σ ) Λάικ βρε διπέτζουρε .
Γ ) Ο 'σι αούα μι εκιού σιγανοπαππαιδά να μπάτσε έσι έχα τσαι εκιού μουτσουνόχαρτε
Τσαι με 'σι κοροϊδέγκα βρε διβεγκιστά …
Σ ) Ο 'σι αούα μι έγκεινη όλιου νιε στσέφτερε μοναχά ντι
Γ ) Γιατσί έμα θέα τσαι παρέα ;
Σ ) Ξέρα ένι , ό'νι κόφου ντι τσαι τόσιου πρεσιού , σα παραφάγκηση με
Παρήντα ….
Γ ) Έσι έχα τσαι εκιού , ο 'νι έτρου ;
Ντε κιάκα …
Εκιάτσερε βρε τσι εκιάτσερε ;
Γ ) βρε ο 'σι γεούα μι ενίου ντ' ένι ξέρα πρεσιού κα …
Σ ) Έδαρη σε μποίκαμε ρόϊδο ….
……..Αγάκη τσαι καοσύνα του καρδίε νάμου …..
Τήτηντα  του Αωνάρη .
Αίσωπο  : Διαστσευή του Πάνου Μαρνέρη
……………… Εμέ Νιούντε Τσακώνικα ……………
Τήτηντα του Αωνάρη  ..
Αίσωπο   : Διαστευή από το Πάνο Μαρνέρη .
……Το Λιοντάρι ο Προμηθέα τσαι ο Ελέφαντα…….
Το λιοντάρι έκει παραπονεγκούμενε τθον Προμηθέα το γιατσί νιε πράε θερίε τσαι όμορφο , του μασέλε σι σε οπλήε με κοφτεροί όντου,
Του δε πούε σι με γατζουτά νύχια ,νιε μποίτσε
Πιο δενατέ από τα άβα ζώα
Τσαι όμως έκει φοζούμενε το βούλε .
Ο Προμηθέα απογήτθε
Με έσι κακηγορούντα τζάμπα , εζού ότσι έκι περούντα από τα χέρα μι νιε μποίκα τσαι όα σ'έσι έχου .
Α ψιούχα ντι ένι κιοτέγκα μόνιου
Απουρτέσε σ'ένα .
Το λιοντάρι σ'έκι βάντα με το νιαυτέ σι τσαι το ότσι έκι κιοτή τσαι έκι θέντα να σκωρεθεί .
Έχουντα
Ένταει όα τον εμαλέ σι , όπφουρ έκι έγκουντα τα πορεία , ανταμούτσε ένα Ελέφαντα .
Νι εχαιρεκήε τσαι νι εκιάτσε κουβέντα , αλλά εδοτσήστε ότσι ,
Ο Ελέφαντα έκι ταράσου αβέρτα τουρ αβουτάνε σι .
Ο χάτσε τσαιρέ τσαι νι ερωτήτσε : Γιατσί ο 'σι σταμακίχου να ταράχερε
Τουρ αβουτάνε ντι ;
Απέ ο
Ελέφαντα απογήτθε: ό 'σι ορού το κουνούκι πφι ένι φτερατσίχουντα γιούρε μι ;
Αμα τσαι κχακχουϊθεί τάσου ταν αβουτάνα
Μι εζάκα , εχάμα ….
Ποίε ο όγο λοιπόν
Εζού να σκωρεθού
Αφού τσαι δενατέ ένι τσαι πιο μακαριστέ από τον ελέφαντα ένι , τόσιου όσιου πιο δενατέ ένι ο βούλε από το κουνούκι
Ορού έσι πόσα δένανη ένι έχουντα το κουνούκι
Ως τσαι ο ελέφαντα νι ένι φοζούμενε …
..Καλε ξημέρουμα σ όλοι νάμου τσαι αλάργα από τα κουνούκια..
Τήτηντα  Οχτωμπρη
Τσακωνοπαρέα μοι …
Αγίουνε τσαι οικισμοι του τόπου .
Του Γιάννη Κορόγου .
Διαστσευή τσαι γραφτέ τα Τσακώνικα από το Πάνο Μαρνέρη .
Ο συμπατριώτα Παπα Νικόα Καμπύση ,σκωρετέ έδαρη ,
Έκει παπά τθο Σαπουνάτση από το
Ως το  .
Όλοι οι ντόκιοι είνει νιουρίζουντε ότσι έκει αγαπού το τόπο
Πφι ενάτθε τσαι το τόπο πφι έκει παπά για  ολάτσαιροι χρόνου .
Έκει νιουρίζου πάρα πρεσσά για
Ταν ιστορία του τόπου τσαι για τα Τσακώνικο κληρονονία νάμου .
Σε όλοι του συζητήσαι άκει να
Φουκίσει με του γνώσαι σοι τον συνονιλητή σοι με όσα έκει νιουρίζου (
Τσαι έκει νιουρίζου πρεσσά).
Νια συνταχινά του καουτσαιρίου ανταμούκα ( Ο Γιάννη ο Κορόγο )
Με το παπα Νικόα τσαι ταξιδεύαμε τα παλιά .
Νιλήκαμε για του γειτονίλε ( οικισμοί ) τα περιοχή νάμου .
Ένει γνωστέ ότσι : αν τσαι οι Τσάκωνε ασπάσταει τα Χριστσιανωσύνη
Γιούρε το  με  μχ , ο αργήκαει να
Προστσυνήνωει τσαι να κιστήωει τθο μονοθεϊσμό
Γιάκεινη λοιπόν σε κάθε οικισμό ίγκιαει χκίζουντε τσαι ένα Αγιούτςι .
Καλε νάμου ξημέρουμα
Με υγεία τσαι αγάκη .
——-Σάμερε είνι τα γενέθλια ταρ Ελένη Μάνου——-
…Ελένη Πολύχρονε να έσι να χαίρησιου ότσι έσι επιθυμούα …
……Επίσης σάμερε ένι α πρώτε σχολικά αμέρα……
….Καλέ ξετσίνημα τσαι κα χρονία σε όα τα καμπτζία νάμου ….
ΕΜΕ ΜΙΟΥΝΤΕ ΤΣΑΚΩΝΙΚΑ ……………
Πάνο τσαι Ελένη  :του Πάνου Μαρνέρη .
—Ελένη ,
Αρτσετά εσταλιάμε ούρα για δουλεία ..
—Τσι δουλεία θα ποίουμε Πάνο ;
Έσι έχου χαρουπίλε να ζάμε να μαζούμε χαρούπια ;
—Ο 'νι έχου σε ξεςιντούκα ογή
Πέντε έξε χρόνου .
—Άλλιου τσαι έγκεινη πάλι ;
Τσι ντε κιάτσε μαθέ ….
—Ορή εξεςιντούκα του χαρουπίλε τσαι εφτύκα ελήε.
—Τσι να ντ'αλήου εκιού έσι ο νοικοτσιούρη αλλά άμα έσα έχου χαρούπια άκια να φκιάσουμε χαρουπόμελε..
—Τσι να ντ'αλήου ένα κολλέγα μι από τα Πάφο
Οπά ταν Αμεριτσή
Μ'έκι έχου ζουρλιστέ με το χαρουπόμελε , αλλά ενεί άβα δουλεία έμε έχουντε να ποίουμε .
—Σαν τσι θα ποίουμε Πάνο ;
—Να ένι ζυγούντα τ'Άγιε Δηνήτρη να συγυριστούμε για το καμάκι ..
—Ζάτσερε του πορίλε ντι , ζουρλίστερε κάψο Πάνο ..
Βρε να μπάτσε έσα στέκου τον ήλιε ξεσκούφουτε ;Ποίερ ένι κάμου το σάμερε αμέρα;
—Όρα τσι θα αλήερε εκιού καημένα .
—Τσι να αλήου Πάνο με τουρ αηδίλε πφι έσι αού ;
Εζού έμα αούα να μπάτσε έσι έχου γκανία άμπελε να ζάμε να τςυγίουμε ;
—Έμα έχου οπά τα τσέα νια μιτσά αλλά σε ξεςιντούξα τσαι έταει τα κράματα ….
—Σε καλέ ντι εκιού ο αφήτσερε τσίπτα πλέα …..
Χάϊντε , χάϊντε
Μισοκούτουλε , ούτε πφι θα ντι ρωτήου γιατσί ..
—Το καλέ πφι ντ'ένι Θέου…
Καλέ ξημέρουμα σε όλοι νάμου με μπόλικο υγεία .
Νια βοά τσαι ένα τσαιρέ έκει ένα ψαρά πφι
Έκει ξέρου τσαι έκει παίζου τα ντιλιβήρα ( το κάνη ).
Άτζε λοιπόν το κάνη σοι ( ντιλιβήρα ) τσαι τα δίχκυα σοι
Τσαι εζάτσε
Το γιαλέ .
Εκατσάτσε το χειόθασσε σε ένα βράχο τσαι αρχινήε να παιζάχει τα ντιλιβίρα σοι .
Νι έκει φαγκισκούμενε ότσι άμα τσαι τα ψάρια ίγκιαει νίντα τα ντιλιβίρα σοι άκει να μαζουτθούνει όα απουρτέσε σοι
Ντίου τσαι ντίου ,
Τσίπτα μαθές .
Όσιου τσαι αν έκει παλαίγκου
Τσαι παιδεγκούμενε τσίπτα .
Εβαλήτσε λοιπόν τα ντιλιβίρα σοι ταν άκρα , βουκχιάε τα δίχκυα τσαι σε ξερίε τα θάασσα .
Εκιάτσε μπόλικα ψάρια τσαι σε ενέτζε τα στερία .
Αμπρούτσε τα δίχκυα τα στερία το λοιπόν για να μπάλει τα ψάρια .Έταει ίγκιαει παραδέρουντα , τσαι χοροσπηδούντα μαθες ο ψαρά άμα τσαι σε οράτσε επέτσε : Άλοιου τσαι έγκεινη πάλι τόσα ούρα πφι έμα ντίου τα ντιλιβίρα Εμού ο 'τθάει χορέγκουντα , έδαρη
Πφι εσταμακία νι μου εκάνε α όρεξη … Ο μύθο ένει έγκου με τα παροιμία :
Κάθε πράμα
Το τσαιρέ σοι ……….
Καλε ξημέρουμα θίλοι μοι αγάκη του καρδίε νιούμου βοηθήνετε έτεοι πφι είνει έχουντε
Ανάτζη …
Τήτηντα  του Σερικχή  .
Αίσωπο  .
Του  Πάνου Μαρνέρη .
Αίσωπο  : του Πάνου Μαρνέρη ….
Δύου κρέφτοι εμπάκαει τάσου σε νία τσέα να κρέψωει .
'Ρέκαει τσίπτα οξόν από ένα βούλε ούγειε νι άγκαει μαζί σου όπφουρ ίγκιαει φύντε .
Πφι ίγκιαει έτοιμοι να νι θύωει ο βούλε σε παρακαλέτσε να νι αφήωει να φύτσει γιατσί έκει επέτσε ,
Πρεσιού χζήσιμο τον άντρωπο .
Εζού επέτσε σι κάθε σύνταχα ένι κράζου τσαι έτρου ένι τθαΐχου τουρ αντροίποι να ζάνει τθου δουλείε σου..
Τσι θα αποναθούνει χουζίς ενίου
Οι άραχλοι .
Οι κρέφτοι αφού σε 'νιάκαει ένταει απογήτθαει .
Για 'γκεινη ένι
Πρέπουντα να ντι ξεμπάλουμε γιατσί σ'έσι τθαΐχου με τα νιούτθα τσαι ενεί ο 'με πορούντε να ποίουμε τα δουλεία νάμου , να κρέψουμε …..
Διδαχη : Ότσι είνι
Ωφεούντα του καλοί αντροίποι , ένταει είνι αγκατοί για του πονηροί τσαι του κατσοί αντροίποι …..
…………Τα γρούσσα να νιλήνετε , μη νι παραγκωνίσεται
Να νι σφιχταγκαλιάσεται τουρ αγκατοί γκρενίσεται …………..
Όμορφο συνταχινά τθα Τσακωνιά τσαι σε όλε το κόσμο
……….Εμέ Νιούντε Τσακώνικα .
Τήτηντα  του Ιούνη  .
Α βρύση του Πολίτα .
Τήτηντα
 Του Ιούνη
Ένα από τα αγαπητά μοι μέρη ένει α Βρύση του Πολίτα .
Όρεγη τσαι κχάμποσε τσαιρέ
Εζάκα για επίσκεψη .
Κατσάκα το μπαστουνάτσι σοι τσαι να οι σκέψε μοι .
ΑΒΡΥΣΗ ΤΟΥ ΠΟΛΙΤΑ
Εσούκα τον τάνου το Τερέ τα τάνου γειτονία
Χαζεύα λιγάτσι αμήχανα ένα γιούρε ξεικάζου
Το ωραίο χωριουδάτσι μη από ψεά θαυμάζου ..
Κχαμπάκα από τα δημοσιά τσε άγκα το ποριάϊθι
Κακηφορία κάτσι , τσι σε έκεινη τ'αραγανιάθι.
Τσε να οπά πουρτέσε μη
Λίγο
Σοβά τσε δίπα
Στέκα έκει αγέρωχο α βρύση του Πολίτα .
Κατσάκα όρπα ανίλητε περιεργασκούμενε νι' έμα
Το ότσι έμα 'πουρτέσε ση ο 'κει καθόλου ψέμα …
Θεέ μη τσι ένει έγκεινη θεέ μη τσι επαθήκα
Κάτσι με έκει πρίγκουτα έκεινη εκαταβήκα .
Απουρτέσε σε έντενη το Ναό , του τόπου το καμάρι .
Δέει το Κίτσιο όρκομη τα σίντα ταν Ελήα
Τσε έα παλληκάρι μη γέμισε τα κουνία .
Ξεπέζεψε Γιώργο τσε εκιού, το άγο αγκράητσενη ,
Άρε μπρακάτσι γιόμησε το ζώο πόκισε νη .
Ξέρισε Γιάννη ύο ογεί , το φαέ μαθέ να κχρίσου
Να ζάου τα τσέα να νη απρού, να μην αληκογκίσου
Έα καμάρι μη ογεί τσε ταν ικχάρα σύγκριου
Τα ιίτα τα απογδήνια , εζού για να ση κχρίσου ,
Κχαμπάησε το κούβελε ,τα άχανα βάλε τάσου
Να σ'κχρίσου τσε να ση στεγνού θελίε να ση φκειάσου
Φέρε τα πράνα σιάτη μη το σάγισμα να πρανίσου
Για να μακούει για τα κα ,τσε να νη μοσκοκχρίσου…
Για ύο α Στάμο , α Νικοού , α Τούλα , α Βασίλω ,
Α Ατζελικώ α όμορφο α άξιε τσε α Κονγκύλο.
Όλοι γιομήκαει για κα , οράτθαει κουβεγκιάνει
Ποτσούτθαει του κουνίλε σου ,του τσέλε
Σου νά ζάνει.
Τσι θύνησαι Θεούλη μη , σωρέ είνει μιλιούνι
Πόσοι χρόνου ειλικρινά να μου εξυπερετήτςε
Τσε ένα κράτει νια βοά ποτέ ση ο νιέ μπήτσε ….
Στερέγκουντα κανιά
Βοά ίγκιαει τα σωϊθικά ση
Το ύο τότθε λιγοστέ απο τα κάνουλά ση .
Στρατζίχα από τάσου ση , α βρύση έκει βούα
Με πόνε τσε με δάκρυα κχιαούα τα κχιαούα..
Βρύση μη ντε ένει Ευχαριστού για ένταει πφε θυνήμα
Έδαρη όμως έσ'μοναχά , τσε έγκεινη ένει κρίμα …
Έσει έχα όμως τον όγο μη , εζού ο θα ντ' αφήου
Παρήμα ταχκικά το ύο ντη για να κίου …..
Τήτηντα  του Μάτζη  .
Κχρίνιμα  τρίμα , μικρά κομματάκια , τρίματα
Κχριούμα  τίναγμα
Ο ' σει αού μοι όλιου κχρίνιμα
Ένει τάσου το ασκόπουλε ;
Ένει έχουντα τσαι σβώλοι , λίγο ένει το κχρίνιμα .
Ξοίκα για να μαθένερε , άμα έμε γιομήντε το ασκόπουλε , μαζύ με του σβώλοι τα φέτα έμε βάντε τσαι κχάμποσοι σβώλοι αφόκιουρη να γλυτσιάνει το άρτουμα .
Α αφόκιουρη με το τσαιρέ ένει γινουμένα κχρίνιμα …
Τα παξιμαϊδα
Ετςίφταει τσαι ενάτθαει κχρινίματα .
Εκχριούτσερε τουρ ελίε ;
Έτζε κχριούε το σακάτσι ντι
Τάτσου ένει γιομάκιου χόντα κια έσα ακαλινούμενε ….
Έτζε κχριούσου
Έτζε κχριούε το τζίλικα
Τήτηντα  του Σετθέμπρη  .
Τήτηντα  του Σετθέμπρη  .Α Τσακωνοπαρέα με του νέοι
Ο 'σει αούντα μοι τςιαλαφό έσει ;
Έτζε τα πορία ντοι χριστσιανέ πφι θα μ' αλήερε τςαλαφό.
Όρα να μπάτσε τι κχαμπαήσουμε τα θέση ..
Τσι έσει αούντα βρέ παρλιακό ,ο 'σει αού μοι συννοού έσει ;
Ντε ντούτσε ήλιε τα τσιουφά τσαι ντε ξενιαλίε ..
Ενίου με ντούτσε ο ήλιε , ετίου ;
Ξεφρωνιάτσερε ζάτσερε του πορίε ντοι …
Να έμε όλοι κα ,
Να νιλήνουμε τα γρούσα νάμου , για το καλέ το δικό νάμου .
Να νι αλήνου αποαλήκα , αχ ο Έρμο τσαι 'παθήκα …
ΤΗΤΗΝΤΑ  Του Φλεβάρη  … Τσακωνοπαρέα μι .
Αίσωπο  :Διαστσευή από το Πάνο Μαρνέρη …
Οι βούε α βοιδάμαξα τσαι ο άξονα
Νία βοά
Κάτσι βούε ίγκιαει ζευτοί .
Ίγκιαει τραβήντουντε νια βοιδάμαξα
Με δύου ρόδε ξύλινοι .
Το κάλη πφι ένι κχοντούκχουντα τσαι ένι δείντα κίνηση τσαι του δύου ρόδε νι είνι αούντε άξονα .
Όπφου το λοιπόν οι βούε ίγκιαει τραβήντουντε ο άξονα
Έκει τρίζου τσαι έκει νιούμενε σα κοτζηχτέ .
Τότθε τσαί οι βούε εγιουρήαει τσαι
'Πέκαει :
Ενεί έμε τραβήντουντε όλιου το Βάρη τσαι εκιού έσει κοτζίζου ;
Διδαχή : έγκεινη ένι γινούμενε τσαι με μεριτσοί
Αντροίποι
Ούγειοι :
Άλλοι είνι τραβήντουντε το βάρη τσαι
Άλλοι είνι κοτζίζουντε …..
Γιατσί έσι κοτσίζου όρκο μι , σα τσι να επαθήτσερε
Τα γρούσα ο νιλήτσερε , γιάκεινη σεκλεκίστερε ..
……Καλέ ξημέρουμα βοηθήνετε τουρ ανήμποροι …..
ΤΗΤΗΝΤΑ  του Νοέμπρη  .
Συγχαρητήρια τσαι πρεσσά μπράβο
Ταν εφημερίδα
Κυνουρία .
Κάποιε άτζε βούληση
Να γράψει
( Τα σουστά )
Έτρου εμαθήκα….
Κάτσι το οποίε έκει πρέπουντα να έκει νατέ
Όρεγη τσαι πρεσοί χρόνου .
Αλλά ποτέ ο 'νει αργά..
Εζού αν τσαι συνδρομητή ο αβήκα νι
Ταν εφημερίδα ένει εννοού ,
Γιάκεινη επέκα ενιάκα……
Ο ' νει έχου γκανένα πρόβλημα με το γραφτέ , ίσια ίσια νι ένει επαινού σαν ενέργεια αλλά τσαι σαν κείμενε .
Αλλιά ένει το πρόβλημα … Τα γκιχτά , τσαι τα υπονοούμενα σε τσι είνει ωφεούνται ;
Οι νομήε , οι χωρόγοι
,Οι καρβουνιαραίοι ίγκιαει νιούντε τα γρούσσα νάμου τσαι οξόν το ότσι νιε κχοντούκαει ζωντανά
Για  χρόνου νιε μεταδούκαει σε ενεί του μεταγενέστεροι άσχετα άμα ενεί σε προδούκαμε …
Ου 'νει θέντα καλούπιασμα τα Τσακώνικα
Να σι νιλήνουμε ένει πρέπουντα .
Να σι νιλήνουμε .
Νι ένει ξαναού τσαι φωνηάντου να σι Ν Ι Λ Η Ν Ο Υ Μ Ε .
Άμα νιλήνουμε τσαι αλήουμε
Κάτσι λάθος ένει διορθουκχούμενε αγαπητοί μοι αλλά α διχόνοια ένει διχοτομούα ,
Ένει βρονταήχα ,
Ένει ξεθεμελιούκχα
Ένει πφουντέχα …
Τα Τσακώνικα ο 'νει γρούσα
Μονάχα για του γλωσσολόγοι τσαι του διανοούμενοι .
Ένει για όλοι νάμου ….
Μάθετε να νιλήνετε τσαι άμα ναϊθεί έγκεινη έτθε πορούντε να μάθετε να γράφετε ( σουστά ) ήμαρτον θεέ μοι θα κοαστού …
Τσακωνοπαρέα μοι μη λησμονήνετε
Ότσι ενεί έμε αβγακίχουντε μέρα πάρα μέρα , από το ξετσίνημα νάμου ως τσαι σάμερε……
Ένει περήφανε για όλοι νάμου γιατσί τα βιντεάτζα νάμου είνει νιούμενα ως ταν Αστράλια ,Κάναδα , Αμεριτσή , Γερμανία …
ΤΗΤΗΝΤΑ  του Φλεβάρη  … Τσακωνοπαρέα μη .
Αμα ενεί Θιλενάδε τσε θίλοι , Τσακώνισε τσε Τσάκωνε , ο ποίουμε κάτσι , θα περιμένουμε απο του ξένοι να νη ποίωει για σενεί ;
Ένει θα αναβοιούμε τα Γρούσα ..
Άμα Νιε ΕΜΕ θέντε θα ναϊθεί … Αν μη , ο μπρόκετε , με όα τα λεφτά του κόσμου .
Θιλενάδε τσε θίλοι Τσάκωνε έατθε όλοι μαζύ να ποίουμε νία ειλικρινή προσπάϊθα .
Έατθε εμού πφι σε έτθε ξέρουντε , μισοξέρουντε , τσε εμού πφι ο 'τθε ξέρουντε ση νά ση μάθουμε μαζύ…,Ο 'νει ντροκή να ση μάθουμε … Ένει ντροκή να μη σή.
Νιλήνουμε .
Ένει πρέπουντα να ξοδέψουμε νία έστω τσε έμισε ούρα ταν αμέρα να μάθουμε να νιλήνουμε τα γρούσα νάμου .
Είνει χρήε νάμου να νη μάθουμε τσε ένει τιμή νάμου να νη νιλήνουμε ..
Το ο 'νει νιούα ση ή νιού ση αλλά σε ένει καταβαίνα ή σε ενει καταβαίνου όα , ένει θετικό ?.
..Άμα ο 'νει υπάρχου γκανένα να σή νιλήνει τότθε τσι θα κατάβουμε ενεί πφι σε ΕΜΕ καταβαίντε ?
Ξεικάτε να οράτε : Κάθε τόσιου ένει έχου ένταει τα ξεσπάσματα .
Όνει ξέρου αν είνει διτσαιολογητά ή μη … Ένει ξέρου όμως τσε νιε ένει ξέρου πρεσιού κα , ότσι έμε περήφανε λαό τσε αφού νη θελήσουμε θα νη ποίουμε .
Κρίμα τσε έγκλημα να αφήουμε να χαϊθεί α γρούσα νάμου .
Ο 'νει πρέποντα να νη αφήουμε να σούσει σε σημείο πφι πλέα ο θα ένει αναστρέψιμο
Τήτηντα :του Γενάρη  .
Το κόψιμο τα Βασιοκολιούρα : του Πάνου Μαρνέρη .
ΤΗΤΗΝΤΑ  του Γενάρη  .Το κόψιμο τα Βασιοκολιούρα:
Καουρ εκάνατε , καουρ εκοκιάτε τσαι καουρ εσυμαζούμαει να κόψουμε τα Βασιοκολιούρα για το καλέ του χρόνου .
Εζού τσαι α Τσακωνοπαρέα έμε Ευχαριστούντε νιούμου πρεσιού.
Τον πάσα ένα από σεμού ξεχουριστά αλλά τσαι όλοι μαζί,
Πφι να μου εμποίκατε τα κιμή να κοκιάσετε .
Το παπα Νιχάλη το παπα Νικόα τσαι παπα Κύριλε ούγειε νι έμε Ευχαριστούντε πρεσιού για του προσκλήσε πφι ένι ποίου νάμου πάσα χρονία τσαι έμε έγκουντε το Πραστέ ….
Το Δήμαρχο, πρόεδροι
Τερού τσαι Σαπουνάτση .
Τα Μηλιώ νάμου , μπάτσε νι ξεχάμε τσαι νιάμε τα σκολιανά νάμου, του προέδροι τσαι αντιπρόσωποι από όλοι του συλλόγοι .
Ένι Ευχαριστού ιδιαίτερα ταν Ασπασία Σούρσου,
Δηνήτρη Πετρή πφι εκοκιάνει τθο κάλεσμα νάμου .
Ένι εφτσηκχούμενε τα καμπτζία νάμου να έχωει κα τσαι όμορφο χρονία τσαι να μάθωει μπόλικα, μπόλικα, μπόλικα Τσακώνικα ….
Ένι Ευχαριστού του γονείε πφι να μου εμπιστεύταει με τα καμπτζία σου , τσαι πλέκιεριου από όλοι ένι Ευχαριστού ένταει τα όμορφα καμπτζία του συνεχιστέ νά μου .
Όλοι ένι πρέπουντα να άβουμε ταν αγκιστά
, Όλοι ένι πρέπουντα να βάλουμε τα χέρα νάμου τσαι να βοηθήουμε με όκοιε δήποτε τρόπο.
Ο θα σι παραγκωνίσουμαι όα για τα Τσακώνικα , αλλά έμισε ούρα ταν αμέρα έμε πορούντε .
Ένα μήνυμα να απολύουμε τα ΤΣΑΚΩΝΙΚΑ , δύου κουβέντε να γράψουμε τθα
Θα μ'αλήετε μα είνι αρτσετά ;
Όχι δα , αλλά ένι νία αρχά .Α ιστορία θα αναφέρει νάμου να νι νιουρίζετε να έτθε σίγουροι .
Θα αναφέρει νάμου σαν έτεοι πφι εκχακχούαει τα γρούσσα τσαι εβαλήκαει τα πάκα ταν ατθάϊστε .;…..
Νη
Σαν τουρ αναβιουτέ του συνεχιστέ;
Εζού πάντως άμα τσαι έμα έχου επιλογή έκι θα προκιμάου
Το Δέφκιεριου …
Α γρούσσα α Τσακώνιχο, εν' καταδικά νάμου
Τσαι όλοι σφιχτά νι έμε έχουντε τουρ αγκαλίε νάμου
Τσαι εκιού τσυρά μι Δέσποινα , λιγάτσι βόηθει νάμου
Τα Τσακωνιά προστάτεψε τσαι ενεί τα γρούσα νάμου
Το δύου χιλιάδε είκοσι
Να ένι κα χρονία
Εφτσή έμε δίντε σε Εμού Τσαι σε όα τα
Καμπτζία …..
Τήτηντα  Αγούστου  .
Α Τσακωνοπαρέα με του νέοι.
Κια έσει έγκου (αρσενικό ) ;
Κιά έσει έγκου βρε άντρωπο του Θεού ;
Κια έσει έγκα δρανήντα ( θηλυκό)
Κια έσει έγκουντα( ουδέτερο ) καμπτζούλι πράμα ;
Επφέρη έμα ζατέ , ζατά , ζατέ το Πρέγαςε )
Εζάκα τα Σοχά τσαι εγύρκα μονομέραω
Ο 'σα κιούφου ( κιούφου , κιούφα , κιούφουντα ,) όρπα ή οπά ;
Επέκα να μόλου κίσου γιατσί ένει έχου νία δουλεία σάμερε
Μονομερής εγύρκα κίσου , μπίτι μην αληκογκίσου
Σάμερε δουλεία να ποίου τσαι μπίτι εζού να μην αργήου….
Να έτθε όλο κα .
Τήτηντα  του Αμάη  .
Α Τσακωνοπαρέα…
Αίσωπο  : Διαστσευή του Πάνου Μαρνέρη …..
)……..
Ο Δία τσαι το σταμνί με τα καούϊδα………
Όξα πφουρ νι' εκάνε του Δία τσαι εκιάτσε όα τα καούϊδα τσαι σε κλείτςε τάσου σε ένα σταμνί τσαι επέτζε σε ένα άντρωπο
Να σι φυάτθει .
Ο άντρωπο πφι νι έκι τςούντα , να μάϊθει τσι έκι τάσου το σταμνί ετθαήε το πούμα τσαι όα ενάτθαει μπουχό , πετάκαει τουρ ουρανοί : Διδαχή : Τα αγαθά μπορεί να είνι χατά αλλά α ελπίδα ένι απαραμούα ότσι κάκοιε αμέρα ο Θεό θα σι δεί κίσου …….
…………………
…) Νια γκαμήλα
Εσούτσε σε ένα ποταμό τσαι νιε κάνε να ποί το χοντρέ σι ύο .
Εμποίτσε λοιπόν τα δουλεία σι τάσου το ύο του ποταμού.Τσαι δίχως να προφτάσει να ξοικάξει αλλιά οράτσε του κροπίλε σι
Να περήνωει απουρτέσε σι τσαι αμέσως επέτσε …Τσι
Ένι πάλι έγκεινη ;
Ότσι έκι κίσου μι
, Νι
Ένι ορούα απουρτέσε μι .
Διδαχη : πρεσιού επίτσαιρε…
Τα χώρα αντί να νι κουμαντάρωει οι καλλίτεροι τσαι οι πιο ικανοί νι είνι κουμαντάρουντε
Χωρίς εμαλέ τσαι οι βρώμιτσοι.
Θιλενάδε τσα θίλοι με το καλέ να ξημερουθούμε …
Τήτηντα  ΤΟΥ ΑΜΑΗ  .
……….Χριστέ Αναστάτθε …….
Οι γουναίτσε ίγκιαει στέκουντε το Δυκικό μέρη τα αυλή τσαι οι ατςοίποι το Ανατολικό .
Το ιίδε έκει αβέντα μέρη τσαι τάσου τον Άγιε με τον γυναικωνίτα το Δυκικό μέρη τσι τουρ ατσίποι τον υπόλοιπο χώρε .
Ταν απουρτεσινά αυλή το Δυκικό μέρη ένει τσε το ηρώο με τα ονούματα σε όλοι τουρ ήρωε του τόπου .
Ο εξωτερικό χώρε έκει τσαι τόπο πφι έμαει παίζουντε τα παιχνίιδα νάμου , τόπι μάνα , γκριουφτέ τσαι τσυνηγητέ το πλέκιεριου … Ο εξωτερικό χώρε του Αγίου έκει έχου  πόρου τσαι  σκάλε χκιστοί .
Ο ναό έκει έχου  πόρου εισόδου τσαι νία το ιερέ .
Το κίσου (Βόρινε ) προαύλιε του Αγίου νη είνει στολίζουντε νία ελήα τσαι ένα πεύκο .
Δύου κχαμπάνε είνει στολίζουντε το κχάμπαναρίε πφι ένει χκιστέ το Δυκικό μέρη του Αγίου .
Δύου κχαμπάνε πφι με τον όμορφο μεταλλικό σου ήχο ίγκιαει αναγγέλλουντε τα χαρά , τα λύπη ή το κάλεσμα για εκκλησίασμα …
ΚΑΛΕ ΞΗΜΕΡΟΥΜΑ ………..
ΝΙΛΗΝΕΤΕ ΤΣΑΚΩΝΙΚΑ ΟΑ ΤΑΝ ΟΥΡΑ …Ένει υποχρέουση νάμου να αναβοιούμε τα γρούσα .
……….Εμέ Νιούντε Τσακώνικα ….
Τήτηντα  του Γενάρη  .
ΤΣΑΚΩΝΙΚΑ με το Πάνο .Διάλογο  .
Εγεράκα τσαι ό 'νει
Πορού , ούτε να συγιριστού
Ο 'νει πορού ούτ' αγκραΐτςα αχ εζού
Για να κχοντού .
Ααα ωραία … Έσει έχου μεράκια παππού ..
Αααχ
Σάπφουρ εκατατζία τα μοίρα μοι ένει βού
Βρε παππού ποίε μοίρα ντι, μακάρι να μόλου τσαι εζού του χρόνου ντι
Ναι καμπτζί μοι εζήκα ,αλλά α ζωή ένει γλυκά πφου να νι ποίουμε .
Ο 'σει αού μοι τσι βάματα τα μοίρα έσει αού , εζού τραγούϊδι ενιάκα ..
Τραγούϊδι
Σιάτη μοι με πρεσσέ καημό τσαι μαράζι
Εκιού παππού οα τα τργούϊδα σε έσει αού με ένα ιβαϊζι
Χλιβερέ.
Συχώρε μοι όρκο μοι αλλά με ένει αραματέ , με ενάτθε χούϊ πλέα .
Βρε παππού αφού όλοι ντε 'με αγαπούντε τσι έσει έχου ;
Τσαι εζού ένει αγαπού νιούμου , τσίπτα ο 'νει έχου τσι να έχου , νια χαρά ένει
Τότθε τσι ντε ένει απαραματέ πφι ντι ένει σεκλεκίχουντα
Παππού ;
Εεε κάκοιε αμέρα θα ντ' αλήου όρκο μοι…..
Καλε παππού όποτε έσει Θέου .
.Ιβαΐζι  σκοπό
Καλε ξημέρουμα …..Εμέ Νιούντε Τσακώνικα ….
Του Απρίλη  Α Τσακωνοπαρέα .
Διάλογο ιντερνέτι   : του Πάνου Μαρνέρη .
Γ:
Ουουου σούσε Έωνη τσι θα αποναθού …
Σ: Τσαι παθήτσερε Γιαννού ;
Δέσποινα βάλε τα χέρα ντι .
Γ: Ό 'σι αούα μι , έσι έχα ιντερνέτι ;
Σ: Τσι επαθήτσερε βρε Χριστσιανά , τσαι μη μι φουσκχούτσερε έδαρη με το ιντερνέτ Επέκαμε αλλά εκιού νιε παραμποίτσερε ….
Γ : Βρε ο 'νι
Έχα ιντερνέτι !!!
Σ: Ουουου κακό πφ'επαθήτσερε … Μ'έδαρη ;
Γ: Έδαρη τσαι απόδαρη Γιαννού ,τσι θα ποίου α χωλιατά εζού ..
Σ: Βρε ο 'σι έγκα τθο γέρου ιδάβολε το κάτου κάτου;
Έσι έχα τουρ εμαλοί ντι ή ντι σ'άτζε το μουτσουνόχαρτε ;
Γ: Τσι θα αποναθού α μαργουτά , οι κολλέγισε μι θα απαντέχωει…
Σ: Βρε πφουρ έσι ποία έτρου
Εζού πέκα να μπάτσε παθήτσερε
Τσίπτα , με κοψοχωλιάερε κακό χρόνε νάχερε …
Γ: Τσι χειρούτερε να πάθου βρε γειτόνισα , τθο Θεό ντι άλε μι τσι χειρούτερε να πάθου α κακοϊδύστυχο εζού .
Σ: Βρε εκιού θα πάθερε τσίπτα τσι έσει ποία έτρου ;
Αμάν πλέα …
Γ: Τσαι άλλιου να πάθου τσαι άλλιου τσι να πρωτοαντέξου
Α πενταχωλιατά
Εζού ..
Σ: Βρε θα πάθερε κανιά συφώρεση !
Ησύχασε ..
Γ: Αααχ τσι ένι α συφώρεση απουρτέσε σ' έγκεινη
Σ: Παλαβούτσε , ζάτσε του πορείε σι .
Καλέ ξημέρουμα , όμορφο συνταχινά .
Τήτηντα  του Αωνάρη  .
Πλυντήριε  .
— Τσι ένι έγκεινη Ερήνη ;
— Έγκεινη ένι το πλυντήριε γειτόνισσα
— Τσαι τσι ένι ρουθουνίζουντα έτρου Ερήνη ;
— Έδαρη ένι στίφουντα τα ίιτα γιάκεινη ένι ποίντα βουή
— Τσι βουή βρε Ερήνη , πφι ένι ποίντα σα βαρβάκιου άγο … Σε λίγο θα αρχινήσει τα Τσινιάρια ..
Δέσποινα βάλε τα χέρα ντι …
— Έα βρε γειτόνισσα νι έσι παραποία λιγάτσι ..
— Τσι παραποία Ερήνη έγκεινη θα να μου φάει βρεεε ..
— Κάτσα να οράρε σε λίγο θα σταμακίσει ..
— Το καλέ πφι ντ'ένι θέα , ο Θεό να βάλει τα χέρα σι , γιατσί ο 'νι ορούα νάμου να νι μπάνουμε καθαρά …..
—Να , να σταμακίε
Τσιόα …..
— Βρε ψψιουουου
— Χαχαχα βρε γειτόνισα θα λιουϊθεί ο απφαλέ μι από τα γέλια …
— Μα το ρημαϊδακό σάματσι έκι έχουντα κιατθέ αγόμουζε , ήμαρτον πλέα….
—Χαχαχα κάτσα τσαι θα 'ράρε θα νι ανοίτσου τσαι θα σι μπάλου από το πλυντήριε τσαι θα σι βάλου τθο ψαχνιστήρι …
— Τσι θα ποίερε λέει ;
Κια θα σι βάλερε ;
— Τθο ψαχνιστήρι να ψαχνήσωει μαθές …
— Βρε Ερήνη κοτζιά μι ήλιε τάτσου , άπρου να σι οράει τσαι ο ήλιε λιγάτσι ….
ΤΗΤΗΝΤΑ  του Απρίλη  .
Χριστέ Αναστάτθε …….
Κατσάκα όρπα σκεφκικό
, Τουρ εψιλοί εκλείκα
Θυνήμα του γονείε μη τσε στεναγμό αφήκα
Ερέσταει κάποιο Χριστσιανοί τσε εδούκαει βοήθα
Σε ένα αντρόγυνε άστεγο , έτρου ένει α αληϊθα.
Σε ένει εφχαριστού πρεσιού με ψιούχα τσε καρδία
Για έτανη τα πράξη σου ταν τότθε το μακρύα…..
Καμπτζία ίγκιαει έχουντε , σκολείε για να ζάνει
Κάκια τσαι έκει πρέπουντα
Τσαι έτεοι να αραμάνει
Όρπα λοιπόν ενάμα εζού, Τήτηντα αμέρα έκει
Άγκα τα πρώτε ανάσα μη σε έγκεινη ογή
Το στέκι …
…… Ανάσταση τα γρούσα νάμου …..
Τήτηντα  του Δετσέμπρη
Νία βοά τσαι ένα τσαιρέ νία αλεπού εκιάτθε α ουρά σι σε ένα δόκανε τσαι εκόφτε .
Έκει ντρεπουμένα πρεσιού για έγκεινη πφι ενάτθε τσαι έκει κιστία ότσι ό 'κει πορούα να να ζεί με έντανη τα ντροκή .
Νιε κατσάτσε νία ιδέα .
Εκαλέτσε λοιπόν όλοι τουρ αλεπούδε τσαι αφού όλοι μαζούτθαει
Α κοψονούρα αλεπού σε πέτσε .
Ορεί οι ουρέσε νιούμου είνει ατςοί , είνει νια αηδία τσαι μισά τσαι
Νι μου είνει δίντε τσαι πρεσιού βάρη .
Τσι σ' έτθε θέντε τόσιου ατςοί , κόφτε σι , να όπφουρ εμπήκα τσαι εζού …..
Νία όμως γρία τσαι σοφά αλεπού πφι εκαταβήτσε για ποίε όγο' έκει αούα ένταει όα νιε πέτσε .
Άκιμο τσαί τσαι ψευτρού έσει ,γιατσί άμα ό 'κει συφέρουντα ντι ο 'κει θα αλήνερε σε ενεί να ποίουμε το ίιδε .
Έντενη ο μύθο ένει ταιριάζου πρεσιού με
Έτεοι πφι είνει οργινέγκουντε τουρ άλλοι για κάτσι , αλλά
Ο 'νει από το ότσι είνει νοιασκουμένοι για τουρ άλλοι , παρά για το δικό σου καλέ τσαι συφέρο τσα τσίπτα παρατάνου
( Το συφέρο ντι έν' κολλέγα μοι ,τα γρούσα να νιλήνερε
Τσαι έτενη πφι άλλιου ντ' έν' αού μπίτι να μη κιστήνερε ..Π.
Μ )
Καλε ξημέρουμα θίλοι μοι όκια τσαι να έτθε …..
ΤΗΤΗΝΤΑ  του Σερικχή  ….
Απάτζι  απάγκιο ………….
………………Απατζά  απέναντι
Φορτοκήρα  διχάλα ,
Ξύλο για φόρτωμα ( φορτοστατήρας )
Μπουζιούλι  κρυψώνας …………….Φρούσαλε  Φρύγανα
Απότσια  σκιά (απόσκια ) …………… Φουκίλι  φυτίλι
Φρούα  φλούδα .
Ορή κιάσε το απάτζι θα έχουμε κακοτσαιρία
Ο 'σι ορού απατζά μερία εκιάτσε ο λόγγο κχάρα άμα τσαι φουσάει καταγή θα κιάσει κχάρα τσαι ογή ατζά , Ο Θεό να βάλει τα χέρα σι
Βάλε τα φορτοκήρα για στίουμα τσαι έα να ποτσούμε το άλλιου μπλεύρι
Κάτσα όρπα τθο μπουζιούλι ντι τσαι νιλία μη μπάλερε
Έτζε χάσου βρε φρούσαλε
Μάζου κχάμποσα φρούσαλα να κατακιάσουμε ταν ικχάρα
Βρε με του φρούε νι εφαήτσερε ;
Εσούστε το φουκίλι τθο λύχινε
Εσούστε το φουκίλι σι
Καλέ ξημέρουμα …Εμέ Νιούντε Τσακώνικα
Τήτηντα  του Σετθέμπρη .
Βιολιτζήδε  .
Σειρά ένει έχα α Ατζελικώ νάμου .
Τσοινοποιήετε τσαι έγκεινη το Βιντεάτσι .
…………….ΕΜΕ ΝΙΟΥΝΤΕ
 ΤουΣετθέμπρη  .Τσακωνοπαρέα μοι .
…….Σε όλοι του Τσάκωνε τσαι του θίλοι τα Τσακωνιά…….
Άλλε βιολιτζή
Έκει ο Σταύρο ο
Δολιανίτα ( Ντρίμα )
Με το Γιώργο το Λαλουδάτση
( Γούτσο ) τθο λαβούτο .
Μετά ο Νιχάλη ο Λυγινέ
Βιολί ο οποίε άτζε με τα σειρά σοι τα τέχρα από το παππού σοι τσαι ταν αφέγκη σοι
Υστερούτερα
Σαπουνάτση
Ο Μανώλη Γ.
Ψαρρολόγο βιολί τσαι ο Σπύρο ψαρρολόγο ( Ρούσε ) λαβούτο .
Ο Σπύρο σάμερε ένει ο τραγουϊδιτσή τθα πλέτερα πανηγύρια .
Ένει τραγουδού παληά
Δικά νάμου τραγούϊδα
Όμορφα , με νόημα .
Μετά τα κατοχή για λίγο τσαιρέ παιζάτσε κλαρίνο ο Ντίνο Γκουβύση
( Κουτρουμπούρα
) Τσαι ο Μήτρο ο Λαλουδάτση
(Πενταφούντη ) .
Το κλαρίνο έκει συμπληρούκχουντα
Το βιολί τσαι το
Λαβούτο .
Οι οργανοπαίχτε ίγκιαει παίζουντε , τα πανηγύρια , τθουρ αρραβώνε,
Τθου γάμοι ,τθα βαφκίσια ,τθου ταβέρνε ,τθουρ αυλαί τουρ Αποκρίσιε
Τσαι όκια σι ίγκιαει καούντε .
Ίγκιαει στέκουντε ορθά ή τσαι κατσατοί τα μισά τού χορού δίχως μικρόφωνα τσαι μεγάφωνα .
Πιέζου το δοξάρι ο βιολιτζή τσαι το φτερέ ο λαβουτιέρη …Για να μπαεί ο ήχο πιο δενατέ τσαι να νιαϊθεί πλέκιεριου ….
Καλέ ξημέρουμα τσαι αγάκη τθου καρδίε νάμου …..
Εμπάκα τάσου θίλοι μοι , καρέκλα με εδούτσε
Το τζάκι έκει αναφτέ σόμαση με συγκιούτσε.
Από κια έσει παρείου ξένε μη κάτσα τσε ξεκουράσου
Τσι να ντη φέρου να κίερε ;
Καφέ μπάτσε να φκειάσου;
Αντροίποι ογή ό 'νει ορού , σιατέρε τσαι καμπτζία ;
Κια είνει όλοι σου ζατοί ;
Γιατσί τόσα ερηνία ;
Εφύγκαει
Οι πλέτεροι , ογη τσε οπά σκορκίαει
Ερημούτσε α Γαστένιτσα , το τόπο σου πφι αφήκαει .
Καμπτζία ου 'νει υπάρχουντα , να ζάνει το σκολείε
Σιατέρε τσαι νέοι ου 'νει ογή , ερημούκαει οι πορίε .
Ανάσταση τα Γρούσα νάμου ………
ΚΑΛΕ ΞΗΜΕΡΟΥΜΑ ΤΣΑΙ ΚΑ ΝΑ ΠΕΡΑΗΧΕΤΕ ..
………ΕΜΕ ΝΙΟΥΝΤΕ
Απογδήνια  άπλυτα
Έα βρε κοψόχρονε μπάλε τα απογδήνια ιίτα ντι νά σι κχρίσου
Κια είνει τα απογδήνια ιίτα να βάλου τσαι τα δικά μοι ;
Όρπα τάσου το Κούβελε κια έσα Θέου να είνει ;
Ξοίκα σιάτη μοι ,έτζε ένα γιούρε τάσου τα τζέα τσαι μάζου όα τα απογδήνια
Ιίτα να ζάμε το κηγάϊδι να σι κχρίσουμε
Μάνε
Θα ποίερε μπουγάδα σάμερε να βάλου τσαι τα δικά μοι
Απογδήνια γιατσί ο 'νει προαβαίνα να σι κχρίσου εζού ;
Ντε κόβαει οι δουλείε καημένα γιάκεινη ο 'σει προαβαίνα ;
Τσαι κα χρονία …
Τήτηντα  του Οχτώμπρη .
Ηλεχτρικά κουζίνα   : του Πάνου Ναρνέρη
—Να μόλερε τθαν τζέα μι Σιούλα να νι οράρε ταν ηλεχτρικά κουζίνα να κίουμε τσαι γκάνα καφέ να σ'αλήουμε τσαι λιγάτσι βρε θιλενάδα .
—Θα μόλου βρε Θωμαή , να τελειού με του τάτσου ιδουλείε τσαι απέ θα μόλου να κατσάμε ..
—Όποτε έσι θέα , έσι ξέρα ότσι ο πόρε μι ένι πάντα ανοιτθέ για ετίου.
—Εγεράκα βρε Θωμαή τσαι ό'νι πορούα να ποίου του δουλείε μι σα παλιά , τα νίαν αμέρα α ίςια μι , ταν άβα οι χέρε μι , ταν άβα οι πούε μι ό'νι λυπούμενε μι τσαι έντενη ο Θεό να μ' άρει να 'συχάσου .
—Ουουου τσι κουβέντε είνι έντεοι βρε Σιούλα … Έσι αούα εκιού ότσι ο Θεό ο'νι ξέρου τσι ένι ποίου ….
— Ξέρου ένι , δόξα νάχει το όνουμα σι , αλλά ένι έχου τσαι πρεσσοί έννοιε , μη τσαι μι ξεχάει μαθέ ….
— Ο'νι ποίντα πφ' έσι ξεστομίζα ετσιτάποι κουβέντε, σα να αλήνερε το Θεό ότσι ό'νι ξέρου να ποί τα δουλεία σι
— Όχι δα Θωμαή, μη τσαι μι λησμονέει τα κακοϊδύστυχο ….
— Έσι καλέ άντρωπο εκιού ο πρόκειται να ντι ξεχάι μον έννοια ντι ..
Όμορφο συνταχινά σε όλε το κόσμο τσαι με υγεία….
Νοιρόγι : Μπαήτσε ο ήλιε σάμερε : Ελένη Μάνου .
Τητηντα  του Μάτζη .
Νοιρόγι :Μπαήτσε ο ήλιε σάμερε … Με ταν Ελένη Μάνου
Έγκεινη το νηρόγι επέτσε α Μάτη του Γιώργου Γούλελου
Ούγειε εσκωτούτθε το Κάστρη τα Μονεμπάσια
Μπαήτζε ο ήλιε σάμερε, χλωμό σαν το φεγγάζι,
Σαν να' κι βου για να μ'αλή το έρμο το χαμπέζι
Για ρώτη ταν καρδία ντι, φώνιατσε τον υζέ ντι:
Κιά 'σ' έγγου όρκο μι, καμπζί μι,χουζίς να μι ρωτήρε;
Έσ'έγγου για τον άγιε Λιά, εσ'έγγου για τον Άιδη;
Μάτη μι ο Χάρο ο ρωτού, τζ'άμα θυμούη λιγάτζι,
Ο νίου βάμματα, φωνέ, μον'κόφου του τσουφάλε.
Τζ'ενίου μ'ερέτζε μοναχό σ'ένα στενέ σοκάτζι.
Ένι φύου μάτη σάμερε, έν'έγγου για τον Άιδη.
Ό θα μι ματ'οράρε πλιά , ό θα μι ματα θιλήρε.
Όρκο μι, όσι συννοϊντούμενε τον έρμο τον αϊθή ντι, τον έρμο
Τον αφέγγη ντι τζαι νίου ταν κακονοίρα;
Θα μόλη το Χινόπωρε, θα μόλη ο Ταξιάρχη, θα μόλωι τα Χσιστούγεννα,
Κοντά τζ'ο Άι-Βασίλη, τζ'εζού θα ένι μοναχά, τζ'εζού θα ένι έρμο.
Μον θ'απαντέχου, όρκο μι, τον πόρε μι να ντίρε,
Να ντ'αγκαλιάσου όρκο μι, να ντι γλυκοθιλήου.
Έτζε καμπζί μι το καλέ, τζ'εζού θα ντ' απαντέχου.
ΚΑΛΕ  ΞΗΜΕΡΟΥΜΑ : Εμέ Νιούντε Τσακώνικα
Τήτηντα  του Φλεβάρη  .
Διάλογο : Παππού, εγγονέ : του Πάνου Μαρνέρη .
-Εκάνα πάλι παππού
-Καουρ εκάνερε νεράϊδα μοι..
Να ντι δού ένα γλυκούτςι ;
-Τσι γλυκό έσι έχου παππού ;
-Να το Τσακώνικο μελιτζανάτσι , βότςιε τσαι τσυδώνι , όα τα μίςα , τα δικά νάμου γλυκά τα Τσακώνικα τα ντόκια .
-Ο 'νι θέα παππού γιατσί άμα σε ένι τςούα έταει με ένι κιάνα νία λιγούρα ..
-Εντάξει αλλά ο 'νι έχου τσίπτα άλλιου καμπτζί μοι ..
-Ο 'νι κειράζουντα , εζού εκάνα α ντι οράου ,
Να νιάου του καλοί ντι κουβέντε τσαι τουρ οργήνιε ντι
Παππού ….
-Ναι σιάτη μοι ..
Ξοίκα να οράρε ..
Λέρα τσαι βρώμα ένει έκεινη πφι ένι μολέγκουντα , τσαι ότσι ένι μολέγκουντα ένι πρέπουντα να μη νι ποίνωμε χρήση ..
Σιγά , σιγά θα μολευτούνει όα
,Αν
Τσιόα ένι
Νατέ , αλλά σε
Γκανία δεκαρία χρόνου άμα έγκουμε έτρου θα είνει όα σάπρια ..
-Βρε παππού με'σει απογοητέγκου λιγάτσι
!!!!
-Όχι όρκο μι ίσια ίσια
Ένι πρέπουντα να θυμούτσερε , να θυμούτσερε πρεσιού , τσαι να βάλερε το θυμό ντι σε νία ίσιε τσαι σουστά πορία για να μπορέρε μαζύ με τα άβα καμπτζία
Να άτσετε τα πράματα τσαι
Να σι ποίετε καλλίτερα …
Νάμου είνι το Τ Α Χ Ι Α ….
ΧΡΗΕ ΝΑΜΟΥ ΝΑ ΣΙ ΠΡΟΣΤΑΤΕΨΟΥΜΕ ….
Τήτηντα  ΤΟΥ ΜΑΤΖΗ  .ΤΣΑΚΩΝΟΠΑΡΕΑ ΜΗ .
Α κάθε νία με το τσούρμο ση διότσι το ψάρεμα τότθε έκει γινούμενε με το παραδοσιακό τρόπο .
Από τα νία μερία τσε  από ταν άβα ίγκιαει τραβήντουντε του κρότσοι με δένανη τσε ποίντε ρυθμικά βήματα προς τα κίσου ,σάματσι ίγκιαει κουρκιστοί .
Έκει νία πρεσιού κουραστσικά δουλεία , πφι για πρεσσά ούρα έσα εκθεστέ κάτου από τον δέσου καουτσερινέ ήλιε .
Ίγκιαει τραβήντουντε το σάκχο ως πφι να μόλει κοντά τα τράτα από τα μεσοπέαγα .
Τότθε όλοι μαζύ ίγκιαει τθαήχουντε το σάκχο τσε νη ίγκιαει φερίκχουντε τάσου τα βάρκα με όα τα σπαρταριστά αιχμαλουτά Ψάρια .
Από όρπα ίγκιαει πουληκχούμενα τα νοικοτσιουρία τσε έκει γινούμενε ο τέλειε σομό άμα έκει τσε συνοδεγκούμενε τσε με κολιούρα…..
Τσε τσεραντά άχανα !!!
ΤΣΑΚΩΝΟΠΑΡΕΑ ΜΗ Να εχετε νία πανέμορφο αμέρα…
Του Νοέμπρη  .
Μαζούτσερε τουρ ελίε ;
Ο 'σει αού μοι τσι τσαιρέ ένει έντενη ;
Ούτε Άγουστε να έκει
Τσαιρέ για χαρούπια όχι για έλίε μαθές
Σούσε Έωνη ετσιτάνει όλοι χάμου σε 'ρημάε ο δάκο
Μαθέ όα τα άζα σάτση άχρηστα με πάρα πρεσά οξέα
Τσι κακό ένει έγκεινη μόλις έσει ακχουγκίχου τα κλάρα , όλοι οι ελίε χάμου σάματσι είνει παρανατά χαρούπια .
Ο 'σει έχου παράπονε του τελευταίοι τέσσερι πέντε αμέρε κρυανήε ο τσαιρέ εβρέε τσιόα δόξα νάχει το όνουμα σοι .
Ό 'νει έχου παράπονε , μη νι παραποίουμε τσιόα ….
Καλε ξημέρουμα με νία όμορφο συνταχινά
Τητηντα  του Φλεβάρη  ? Τσακωνοπαρέα μη .
Με κάνα δύου τσία ασπηδήματα εκχολήε ατζά μερία απο το ποταμούτςι.
Α νιούτθα λίγο λίγο έκει ποία τα παρουσία ση .
Α απόσταση για να σούσου τα τσέα ακόνη πρεσσά .
Αγροήα πάλι τσε όπφουρ έκει κακιούντα άλλοι σκέψε είγκιαει φωλιάζουντε τον
Εμαλέ μη .
Σκέψε εφιαλτιτσοί , βασανιστιτσοί , πρετθοί με το κουβάνιου υφάϊδι τα νιουτθέ τσε με τουρ ιστορίλε για τα φαντάσματα ,
Εξυπνήε Τάσου μη ο κιουφτέ κόσμο , με του Νεράϊδε , του βρυκόλατσε τα Σμερδάτζα , τσε όα τα Δαιμόνια .
Εχάτθαει οι όμορφε σκέψε για τουρ Αποκρίσιε τσε άλλοι σκέψε , οι σκέψε του φόβου καταχωνιάσταει τάσου μη .
Χατά είγκιαει έγκουντα όα τα παρακάλια πφι έμα ποίου το Κίτσιο .
Σκολείε Σαπουνάτση
……… ΕΝΕ ΝΙΟΥΝΤΕ ΤΣΑΚΩΝΙΚΑ ……..
Το Σαπουνάτση ενάτθε κοινότητα το  .
Το μοναστήρι τα Καρυά εδωρήε το χτήμα τθα θέση
Βαςτσίνα
Τετραγωνικά μέτσα για να χκιστεί το σκολείε .
Δεσπότη τότθε έκει ο Γερμανέ Μεταξά τσαι Ηγούμενε τα Καρυά ο Χρύσανθε .
Το  αρχινήε το χκίσιμο του νέου σκολείου
Με σκέδιε από το υπουργείε παιδείας .
Ένα χωριγοκάνινε τθο Πρέγασε πφι ατςοίποι τσαι γουναίτσαι εδουλεύαι τζάμπα εξασφαλήε το απαιτούμενε
Χωρήγι
Αν τσαι όλοι οι Σαπουνατσιάνοι δουλεύαι τζάμπα τσαι βοηθήκαι χρημακικά οι παράδε σούσταει τσαι
Ανατολικό χούρισμα αραμάτσε ξέστσεπο τσαι ασοβάκιστε.
Ετελειούτσε σα χκίριε το
Με
Προσωπικά δουλεία
Από όλοι του Σαπουνατσιάνοι .
Από το  ελειτουργήτσε σαν διτάξιε σκολείε .
Τα καμπτζία πφι ίγκιαι έγκουντα το σκολείε ίγκιαι νατά πλέα
Προβλημακικά ενάτθε α λειτουργία σοι του χρόνου τα κατοχή τσαι του εμφυλίου
Αφού εδάτσε τσαι το αρχείε σοι .
Σε όλοι νάμου.
Τήτηντα  του Αμάη  .Αίσωπο : του Πάνου Μαρνέρη
 Του Αμάη  .
Αίσωπο   .
Ο Ηρακλή τσαι ο Πλούτε :
Διαστσευή του Πάνου Μαρνέρη
Ο Ηρακλή ενάτθε ίσιε με του Θεοί τσαι έκι κασίμενε τθο τραπέζι
Του Δία .
Έκι χαιρεκίχου με ευγένεια τουρ άλλοι Θεοί .
Άμα τσαι εμπάτσε τάσου το χούρισμα τα Τραπεζαρία ο πλούτε , ο
Ηρακλή γιουρήε τα τσουφά σι ταν άβα μερία .
Του Δία
Νι επαραφαγκήστε έγκεινη πφι οράτσε γιάκεινη ερωτήτσε τον Ηρακλή να μάϊθει τον όγο πφι εμποίτσε ετσιτάκιου πράμα .
Εθελήτσε να μάϊθει γιατσι αφού σε εχαιρεκίε όλοι χαρετά
, Ότσι
Εμπάτσε ο Πλούτε νιε στραβοξοικάε τσαι γιουρήε αλλιά τα τσιουφά σι .
Ο Ηρακλή
Τότθε απογήτθε τθο Δία .Εζού νι ένι στραβοξοικάζου διότσι τότθε πφι τσαι εζού έμα με τουρ αντροίποι νι έμα ορού να ποίνει παρέα το πλέκιεριου με του κατσοί .
Διδαχή : τσι να νι ποίερε να αποχκίσερε πρεσσά πλούτη άμα έσι παλιάντρωπο .
Τα πλούτη ου 'νι ποίντα τον άντρωπο.
Α καωσύνα , ΝΑΙ …
Καλε ξημέρουμα τσαι ταχία πφι θα ξημερούει να έμε καλλίτεροι αντροίποι …… Εμέ Νιούντε Τσακώνικα ……
Τήτηντα  του Γενάρη  Τσακωνοπαρέα μοι
Τι έσει ποία όρπα Θωμαή ;
Τσι να ποίου , Τα κακά μη κύφα ένει ποία …
Γιατσί , τσαι παθήτσερε ;
Κοροϊδέγκα μοι έςει τσαι εκιού , παράτη μοι από όρπα χάμου .
Ε τότθενες να μη ντι ξανανιλήου .
Ποτέ τσαι να μη μι νιλήερε νιάτσερε εκιού , με τα σιχιατά πφι εμαζούτθαει ένα Γιούρε , τα δικά ντοι θα είνει ..
Τσι είνει δικά μοι βρε καρνιάτσαινα…….
Α τσυρά κατσιούα ντι με τα κατσιούλια σοι .
Τσαι τα παλιοκάτσουα ντι είνει φταίντα ;
Βρε γιομήκαει το σκαφτέ τόπο σκατέ τσαι σε 'κιάκα πφε 'Ζάκα να φτύου μαρουλάτζα .
Πφι να σι φάει α λύσσα να σι φάει ….
Χαχαχαχα οα ντ' είνει φταίντα , με τα τςιόλια ντι έσει μαούνα , επφέρη ίγκιαει οι κότθε , ταν ατσιπέρη ο κούε , τα παρατσιπέρη α προβάτα , σάμερε ένει έχα σειρά α παλιοκατσιούα .
Κια να ζάει τσαι έκεινη το άραχλε .
Φόρε γάντια βρε κακομοίρα .
Το κακό ντι το τσαιρέ , έα εκιού να σι φτύερε ….
Εζού σε φτύκα τσιόα τσαι ούτε πφι ενιάμα , ούτε κατσιούα ούτε ζηνία πφι είνει αούντε εκιού χάτςερε κόσμο σάματσι ντε 'κιάκαει από το καρύτσαλε πλέα .
Νιάε μοι κα , μάζου το κατσιουλοαστσέρι ντοι τσαι μη μι συχίζερε .
Έτζε ποίε νι τσαι καννιά ένεση να μην αποκχαούτσετε πλέα ….
Ενεση ο θα ποίου αλλά ένα καφέ με γλυκούτςι ένει τσερούα ….
Τήτηντα  του Οχτώμπρη  .
Να μη νι αποσούετε τα τσίχερα το Βράχο
Α γρούσσα ένει ο φαέ ,του τόπου ένει τθάχο .
Να μη την πάτε ,
Στην άκρια στο βράχο
……………Ο ναυαγό ………
Ένα ναυαγό πφι το τσύμα νι έκι έχουντα μπαλτέ τθο χειόθασσε
Έκι απομπατέ όγο του ότσι έκι ακειστατέ .
Άμα τσαι ανοίε τουρ εψιλοί σι τσαι οράτσε τα θάασσα νι εμποίτσε παράπονα .
Πρεσοί βολέ, νι επέτσε, έσι ήσυχο, έσι άι τσαι έσι ξεγεούα τουρ αντροίποι, σ'έσι αρίκχα ταν αγκαλία ντι τσαι απέ έσι αγριέγκα τσαι σ'έσι πρίγκα.
Α θάασσα άε, άτζε τα μορφή τα γουναιτσή τσαι νι επέτσε.
— Μην ποίνερε παράπονα σ'ενίου αλλά τθουρ αέρηδε.
Εζού από φυσικού μι ένι άι έτρου όπφου μ'έσι ορού έδαρη.
Οι αέρηδε όμως είνι τσιτέντουντε όλοι τάνου μι, είνι ατθαΐχουντε τα τσύματα τσαι ένι γινουμένα άγριε ….
Έτρου λοιπόν τσαι ενεί ο 'νι πρέπουντα να σι βάλουμε με έτενη πφι νάμου εμποίτσε το κακό άμα τσαι ένι νίου διαταγέ από άλλε, παρά να κχαράχουμε τα ρέστα από το αφεγκικό σι ….
…….Βοηθήνετε τουρ ανήμποροι ένι το χρήε νάμου…….
…..ΚΑΛΕ ΞΗΜΕΡΟΥΜΑ ΘΙΛΕΝΑΔΕ ΤΣΑΙ ΘΙΛΟΙ……
Εζάκα ταν Αμεριτσή
Τσι εζάτσερε να ποίερε ;
Ο 'νει δικά ντοι δουλεία
Τότθε μη μ' αλήνερε
Θα ντ' αλήου μην αβράχησιου
Άμα τσαι έμα αβρακχούμενε
Θα εμα φυτθέ
Να εζάκα να οράου τουρ εγγόνε
Κα εμπήτσερε
Να οράου τσαι κάνα παλιόθιλε τσαι να ζάου τσαι του γιατροί μοι
Έμε έχουντε τσαι όρεγη γιατροί ;
Νι ένει νιουρίζου έγκεινη
Έτρου για να συννενοηκχούμαει
Μπα οράκα εζού να ερέσουμε άκρα ένει οι δύου
Κα συνταχινά τσαι με υγεία κολέγισε τσαι κολέγοι
ΤΣΑΚΩΝΟΠΑΡΕΑ  ΜΗ ….
ΣΥΝΕΧΕΙΑ ΤΑ ΙΣΤΟΡΙΑ ..
Φασιούλι το Φασιούλι γιομήντα το σακχούλι .
Α τσεία α Σταματού κάθε μήνα έκει Βάνα ταν άκρα  - ακόνη τσε  χιλιάδε δραχουμέ τσε έτρου το κχομπόδεμα έκει ατσερέντα .
Κάθε Χριστούγεννα τσε Αμπρία πφι έκει αρίκχα τσε πλέτερα με τα δώρα , έκει Βάνα ταν άκρα πλέτερα τσε το κχομπόδεμα έκει φουσκούκχουντα πλέκιεριου .
Για τα τσία τα Σταματού το κχομπόδεμα έκει ο θησαυρέ ση έκει όα ση α χαρά , έκει α ευτυχία ση , έκει το αποκχούγκι ση .
Έκει ανοίντα κάθε τόσιου το σεντούτσι έκει αρίκχα το κχομπόδεμα , νιε έκει χαϊδέγκα , έκει καμαρούκχα , τσε νιε έκει φκύζα  βολαί για να μη νη κακογρουσουζιάσει να μη νη ψηλιάσει …                                                                                                            Νιε έκει χαιδέγκα τσε με θρησκευτικά ευλάβεια νιε έκει Βάνα κίσου τα θέση ση , τον πάτε του σεντουτσίου , Τάσου σε ενα  τσιχίτσινε ταγάρι .
Εζού λίγα τσε ο θεό πρεσσα έκει αούα καθώς νιε έκει Βάνα κίσου τα θέση ση .
Έντανη  ταν εφτσή νιε δούκαει τσε τότθε πφέ ούαει τα προιτσία ση γιάκεινη τσε έταει επολλαπλασιάσταει ,  επροιτσίε του σιατέρε ση τσε αραμάκαει κάτσι λίγα για το νοικοτσιουρίε ση .
Το ζαρουτέ απο του χρόνου τσε τα βάσανα πρόσωπο ση έκει γιομήντα με ένα ατσέ χαμόγελε κάθε βοά πφι έκει αβγακίχουντα  τα το κχομπόδεμα
ΚΑΛΕ ΞΗΜΕΡΟΥΜΑ …..ΠΑΝΤΑ ΜΕ ΥΓΕΙΑ …..
ΤΗΤΗΝΤΑ  του Αωνάρη  … Τσακωνοπαρέα μοι
Το αμόγητε πφερινέ
Τα κουβάνα εγκιούτθε α Ελλάδα τσαι
Ολόκληρε ο κόσμο …
Ο 'νει ξέρου αν έμε πορούντε να ποίουμε
Κάτσι ….
Ο 'νει ξέρου αν έμε
Πορούντε να αποτρέψουμε , να αποφύτσουμε να γλυτούμε από έντενη το τσίνδυνε τα κχάρα πφι επφέρη μόλις εσκορκίε
Το θάνατε για να θρηνεί τσαι να βάτσει α όποιε ευαίστητε ψιούχα του πλανήτα σάμερε ,
Τον αδικοχαμό σε τόσοι πρεσοί ψιούχε .
Ματαλημό τσαι αμογημό 'νει έχουντα
Αντροίποι να πφατζικχούκχουντε τσαι να δέσωει ζωντανοί ..
Σε νια εποχή πφι ο άντρωπο επροσγειούτθε το φεγγάρι !!!
Τσαι όμως πόσιου μιτσοί έμε απουρτέσε τα δένανη τα φύση ;
Πόσιου αδένανοι τθαν οργή τα φύση !!!
Πόσιου αδένανοι , μιτσοί τσαι λίγοι , απουρτέσε το μεγαλείε τσαι ανερώτητα τσαι δίχως ματαλημό,
Απουρτέσε το Θερίε
( ΦΥΣΗ ….)
Αιωνία σου α μνήμη σε έντεοι όλοι του ψιούχε .
Έμε κοντά σε όλοι τουρ αντροίποι πφι εχάκαει τουρ εδιτσοί σου τσαι του περιουσίλε
Σου ….
………… Εμέ Νιούντε Τσακώνικα………..
Τήτηντα  του Σετθέμπρη  .Παππού εγγονέ : του Πάνου Μαρνέρη .
Τήτηντα  του
Σετθέμπρη  : Α Τσακωνοπαρέα ……
Παππού εγγονέ   : του Πάνου Μαρνέρη …
— Ο αφέγκη μι σιάτη μι τσαι οι πλέτεροι παλαιοί ίγκιαει εχκιμούντε τσαι ίγκιαει αγαπούντε τα φύση γιατσί ίγκιαει ζούντε τάσου τα φύση .
— Όλιου έγκεινη μ'έσι αού αλλά ό 'σι αού μι πφού νι ίγκιαει ποίντε έγκεινη , άμα τσαι
Ίγκιαει κόφουντε τα δεντρικά του λόγγου .
— Ορή καμπτζί μι ου 'γκιαει κόφουντε τα βασταρουτά τσαι τα νέα δεντρικά .
— Τσαι τσι ίγκιαει κόφουντε ;
— Ίγκιαει κόφουντε τα γέρικα τα μισότσερα τσαι τα αρρωστσιάρικα .
— Τσαι γιατσί
Σι ίγκιαει κόφουντε έταει τσι σι ίγκιαει κειράζουντα ..
— Με έντενη το τρόπο ένι γινουμένα ανανέωση σιάτη μι ..
—Ωραίο μ'ένι νιούμενε για Άλε μι , για Άλε μι ..
—Ένι πρέπουντα να κόψερε τα γέρικα τα τσερά τσαι τα αρρωστσιάρικα για να ποίερε μέρη για τα νέα
Δεντρικά .
—Δηλαϊδή παππού έτενη πφι ένι κόφου τα κάβα ένι ο γιατρέ του λόγγου ;
— Ναι καρδία μι ναι αλλά ένι πρέπουντα να ποίνει έκεινη πφι ένι πρέπουντα ,να έχει σέβας
Τσαι όχι ότσι νι ένι καλιάζουντα τσαι νι ένι συφέρουντα ….
…Μακάρι να ξημερουθούμε όλοι νάμου με υγεία τσαι με χαρά ….
………………..Εμέ Νιούντε Τσακώνικα ………………
………… Μιλάμε Τσακώνικα ………….
Τήτηντα  του Σετθέμπρη  Τσακωνοπαρέα μοι .
Ατζελικώ Κότσυφα , Ερήνη Ψαρρολόγου , Ερήνη
Καμπύση
Σούλα Λυρή , Κούλα Λυρή , Λένα Ασημακοπούλου , Αντρία Σαπουνάτση , Ατζελικώ Τράκα , Ματίνα Λαλουδάτση , Μεταξού Μαρνέρη , Θωμαή Σαπουνάτση , Γιωργία Ζαρόκωστα Δασκά νάμου τσαι Σωκήρη Λυσίκατε .
Ένα ατςέ Ευχαριστού
Τάσου από τα καρδία μοι .
Τόσε τσαιρέ με του πρόβε νάμου , αντέατε του παραξενίλε μοι , ετραγουδήκαμε , εγιάκαμε , εχορεύαμε , επροβαρίαμε τσαι αλληλοδιορθούμαει …… Ευχαριστού νιούμου πάρα πρεσιού για όα .
Συχωρέτε μοι για το φιάσκο του
Ήχου .
Ένει αρίκχου όλιου το βάρη τα αποτυχία τάνου μοι ..
Να ξέρετε όμως ότσι εδούκατε
Το μήνυμα
Τσαι όλοι έτθαι άκιατθοι ..Συγχαρητήρια ..
Έμε έχουντε δουλεία
Πρεσσά απουρτέσε νάμου .
Ένα ξεχουριστέ Ευχαριστού ταν ακούραστε Θωμαή , τα Λένα
Τσαι το παπά
Νιχάλη
Γιατσί παρέα έμαι ποίντε τα
Τσακώνικα μαθήματα , τθα καμπτζούλια νάμου , τα άςα νάμου , του συνεχισταί νάμου .
Παρεούλα εμαθήκαμε τα τραγουδάτζα ,του χοροί , τσαι ΤΣΑΚΩΝΙΚΑ σπουδάματα του Θεού τα πράματα .
Ανασάνεται λιγάτσι τσαι ανασκουμπουθήτθε
Α μη τσι άλλιου έτθε κατά κάποιε ντρόπο
Τσαι α Τσακωνοπαρέα ο ' νει πορούα να….
Τσαι ό'νει πρέπουντα να ακισταθεί , ο 'νει έχα έντανη τα πολυτέλεια.
Θα έκει παράληψη αν ο 'μα αναφερίκχου τσαι Ευχαριστού τα Γιάννα Σαπουνάτση ,ταν Ελένη Μπουλέ ,
Τα Νίκη Μαρνέρη ταν Ερήνη  τσαι ταν Όλγα
Αλευρά … Ένει Ευχαριστού τσαι όσοι εξεχάκα …
…….Ευχαριστού τσαι πάντα δίπα νιούμου ….
Τήτηντα  του Δετσέμπρη  .
Τσακώνικα μετο Πάνο για του νέοι
Ο τσαιρέ κρυανήε
Τσαιρέ να μαζουκχούμαει
Κια να ζάμε ;
Κια να μαζουτθούμε ;
Τα νυκοτσιουρία νάμου τσαιρέ να φουντούμε τα τζάκια .
Να αποστακάμαι κοντά ταν ικχάρα , να φτάμε τσαι κάνα γάστενε , να αλήουμε τσαι γκάνα παρανύιθι με τα εγγονάτζα ..
Ένει έχουντα τσαι το χειμωνικό του διτσοί σοι χάρε
Το μόνιου πφι ένει πρεσιού ατςά α νιούτθα , α αμέρα μιτσά τσαι ό σει προαβαίνου να ποίερε τσίπτα , με το πφι ένει ξημερούκχουντα ένει καγκιούντα .
Θα μόλει α Άνοιξη τσαι το καουτσαίρι τσαι θα χοντάτσερε δουλεία ..
Χρόνου πάσιοι σε όλοι νάμου τσαι καούρ Εδέμαι το Χριστέ .
Με το καλε να ξημερουθούμε
Αίσωπο   : Διαστσευή από το Πάνο Μαρνέρη
Αίσωπο  : Διαστσευή :από τον Πάνο Μαρνέρη
……Το λιοντάρι , ο λιούκο , τσαι α αλεπού…..
Ένα λιοντάρι γερατέ πλέα , έκει τσαπρουτε άρρωστε τάσου σ' ένα σπήλη .
Όα τα ζώα εζάκαει να οράνει το βασιλήα σου οξον από ταν αλεπού .
Ο λιούκο ερέτσε ταν ευκαιρία να κακηγορέει ταν αλεπού , ότσι τάχα μι ετήνα , ό 'κι ογαριάζα το βασιλήα γιάκεινη ό'κι ζατά ..
Ταν ούρα έτανη όμως με κοφτά ταν ανάσα , εσούτσε τσαι α αλεπού .
Όγο το ότσι ενιάτσε του τελευαίοι κακηγόριε
Από το λιούκο τσαι οράτσε
Το λιοντάρι πφι έκι χαούντα κόσμο ενάγκια σι ετήνα εκχαράε να απογηθεί .
Επέτσε λοιπόν : Εμου εκοκιάτε όλοι όρεγη με άειδε χέρε , αλλά εζού γιουρήα το κόσμο να ερέσου γιατρικό για ετίου βασιλήα μι ..
Το λιοντάρι με τα σειρά σι νιε ιδατάε να νι αλεί το γιατρικό .
Ετήνα απογήτθε
Να ντύρερε ένα λιούκο ζωντανέ τσαι να κυλιτθείρε με το τομάρι όσιου ένι σονιστέ .
Ο λιούκο ερέστε ντυρτέ
Τσαι ψόϊθε τσαι α αλεπού γεούα επέτσε : το αφεγκικό να νι παρατσινήνερε τθαν αγάκη τσαι όχι τθα μάνητα ..
Διδαχή : Ούγειε ένι σταλίχου δόκανε για άλλε , ένι κιανούμενε ο ιίδε
Από 'κεινη .
Καλέ νάμου ξημέρουμα … Εμέ Νιούντε Τσακώνικα …
Αίσωπο :οι τςεί βούε τσαι το λιοντάρι .
Νια βοά τςεί βούε ίγκιαει νεμουμένοι παρέα τσαι κοντά κοντά .
Ένα λιοντάρι έκι θέντα
Να σι ρουκήξει τσαι να σι πρίτσει αλλά όγο το ότσι ίγκιαει τσαι τα τςία μαζύ μαζύ , έκι δειλιάζουντα τσαι έκι φοζούμενε λιγάτσι .
Αρχινήε λοιπόν του ψευκίλε τσαι τα μαργιολέματα τσαι κατανέτζε να σι χουρίσει …
Αφού λοιπόν σ' εχουρίε ερουκίε τθο κάθε ένα χουριστά τσαι ένα ένα σε επρίε … .
Διδαχή : Σαν έσι
Θέου να περαήχερε τα ζωή ντι χωρίς τσίνδυνε , ο 'νι πρέπουντα να κιστήνερε τουρ οχτροί πάρα του θίλοι …
Του θίλοι να κιστήνερε , πρεσιού να σ' αγαπήνερε
Τσαι τουρ οχτροί κολλέγοι
Μι
Μεάνι να σ'τσαφήνερε ..
Καλέ ξημέρουμα σε οα τα Τσακωνοπαρέα τσαι σε όλε το κόσμο.
ΤΗΤΗΝΤΑ  του Δετσέμπρη  Τσακωνοπαρέα μη .
Νια ναμέρα λοιπόν όρπα πφι έκει κασήμενε σε νια τσεντρικα πλατεία τσε αφτοϊστέ όπφουρ έκει αντιλήφτε ένα ψαχούλεμα τθα μπρούσα του Σακκατσίου ση .
Ογλήγορε τσε ασβέλτο τσε με τα πείρα πφι έκει έχου , εγιουρήε απότομα τσε εγραπούτσε τα χέρα πφι νιε έκει ψαχουλέγκα .
Οράτσε οτσι έκει νία σιάτη πφι έκει παλαίγκα να νη ξαφρήση το πορτοφόλι ση .
Ο χάτσε ταν ευκαιρία τσε αρχινήε νία προσωπικά γνωρινία με τα συνάδελφο ση .
Κατσάκαει χάμου ο ένα ατζά ταν άβα να νιουρηστούνει πιο κά .
Όρπα εμαθήτσε ότσι τσε α Σιάτη εκει ποία ταν ιίδε δουλεία με ετήνε χρόνου έδαρη .
Ο παππού τα σιατερή τθο χωριουδάτσι ση έκει κρεφτοαογομουαρά τσε ο Αφέγκη ση τςαουνογιδόκρεφτα….
ΚΑΛΕ ΞΗΜΕΡΟΥΜΑ … ΜΕ ΤΟ ΚΑΛΕ Ο ΤΣΑΙΝΟΥΡΤΣΗ ΧΡΟΝΕ .
Θα νη μου νη αλήου ορθά κοφτά οτσι το δύου χιλιάδε δεκαεφτά
Κάποιε πρόοδο ενάτθε Μα γρούσα ακιστάτθε .
ΤΗΤΗΝΤΑ
Του Σερικχή
Α ΤΣΑΚΩΝΟΠΑΡΕΑ ΜΕ ΤΟΥ
ΝΕΟΙ
Θα ζάμε για καφέ ;
Θα ζάμε πρεσοί ( πάσιοι ) ;
Θα μαζουτθούμε κχάμποσοι
Κια έσει αού να ζάμε ;
Καουτσαίρι ένει , να ζάμε τα θάασσα
Να ζάμε όρπα πφι ένει κχράντουντα το τσύμα
Απέ κίουμε το καφέ να μπλουτςιαρίσουμε τσαι λιγάτσι
Να βάλουμε τα μπανιερά νάμου ;
Με το καλέ να μαζουτθούμε
Με το καλε να μαζουτθούμε
Τα γρούσα να νιλήουμε
Τα θάασσα να
Χοντάτσουμε
Καφούτςι ενεί να κίουμε.
Νιάτε του δυναμιτσοί ανηψιέ μι …..
—————— ΕΜΕ ΝΙΟΥΝΤΕ ΤΣΑΚ:ΝΙΚΑ ———————-
Διάλογο ιντερνέτι : Του Πάνου Μαρνέρη …….
Σ ) Χριστέ τσαι Απόστολε βρε Γιαννού …
Γ ) Άλλε νία ούρα κα βρε Χριστσιανά του Θεού μπρου τσαι απέ έσι ποία τσαι παράπονα …
Σ ) Βρε πφι να ντι οργιστεί έκεινη το μαραφέτι πφι έσα αούα νι είνι αούντε ιντερνέτ .
Γ) Εζού τσι ντ'επέκα Σιούλα , ιντερνέτι , εκιού νιε βαφκίετε μαραφέτι
Σ) Ας αλήουμε ότσι εζού νιε πέκα λάθος έκεινη , αμ το άλλιου , του κουμπούρε ;
Κομπιούτερ νι είνι
Αούντε
, Παρασάνταλε …
Γ ) τσαι εκιού κια
Μαθήτσερε πφου σι 'νι αούντε ;
Σ) Ερωτήκα το Ρηνάτσι μι εζού,αμ τσι δα έτρου, ότσι μι κόψει ο εμαλέ;
Γ ) Τσαι το άλλιου το φέσι μπούκι νιε μαθήτσερε τσαι έκεινη ;
Σ) φέϊς μπουκ βρε Γιαννού φέϊς μπούκ , βιβλίε τα μουτσούνα ντι ….
Γ ) Για Όρα , για Όρα α Σιούλα τσαι εζού νιε 'μα κοροϊδέγκα …
Σ ) Αμ το άλλιου , το μαντέμι , χαχαχα , νιάτε να νιάμε , μαντέμι….
Γ ) τσαι πφου νι είνι αούντε ;
Εεε ;
Πφου νι είνι αούντε για να
Ντ οράου ;
Μαθήτσερε δύου
Λέξε τσαι με έσι ποία το πονηρέ .
Σ ) οοχι θιλενάδα το πονηρέ νι έσα ποία εκιού επφέρη ή εξεχάτσερε ;
Γ ) Άλλε μι πφου νι είνι αούντε τσαι μη νι ςιούφερε έδαρη…
Μόντουμ Παρλιακό μόντουμ….
Γ ) Τσι να αλήου
Σιούλα χαλάλι ντι με φορέτσερε γυαλία ….
Να βοηθήνουμε άμα τσαι έμε πορούντε , ένι χρήε νάμου ….
ΚΑΛΕ ΞΗΜΕΡΟΥΜΑ ….Εμέ Νιούντε Τσακώνικα …….
 Του Αγούστου  : Α Τσακωνοπαρέα
Πάνο Ελένη  :
—Ο 'σι αού μι Πάνο
Αρεσικχουμένει ντι είνι
Οι παίνιε ;
— Ορή Λενιώ άμα τσαι οι παίνιε είνι έχουντε να ποίωει με τα γρούσσα
Νάμου, ο θα καμαρού ;
Τσι θα ποίου μαθές …
— Εκιού γεράτσερε τσαι μαλέ ο βαλήτσερε ;
— Τσι εμποίκα πάλι πφι να μι σούσου ..
— Όλιου με τα γρούσσα , α γρούσσα έγκεινη , α γρούσσα το άλλιου , τσι να αλήου εκιού έσι ζού για τα γρούσσα τσαι μόνιου πλέα .
— Αμ σο καημένα , γιατσί εκιού ;
— Εζού τσι εζού ;
—Εκιου έσι έγκα κίσου , από σιατεράτσι ακόνη έσι παλαίγκα για ταν έρμο γρούσσα …
— Έα έα για σ'ετίου έμε κουβεγκιάζουντε έδαρη …
— Να βρε Λενιώ να αλήου ταν αμαρκία μι , άμα τσαι ένι νίου κα όγια για τα γρούσσα ένι πετού από χαρά ..
—Βρε κα έσι ποίου αλλά να μπάτσε τσαι νι έσι παραποίου λιγάτσι ;
— Όχι δα , το ιίδε ένι να νίνερε πόσιου όμορφα ίγκιαει νιούντα τα καμπτζούλια τσαι όα τα μπράβο τθα Τσακωνοπαρέα παρά να νίνερε να χλευάζωει τα γρούσσα;
—Τσι ντ' ένι αούα έδαρη αφού τσαι εζού το ιίδε ένι .
— Για Άλε μι Ελένη άλλε μι καλέ νάχερε είνι αούντε ακόνη κα όγια για τα γιορτά :
—Μα ταν Έωνη έσι για τα σίδερα ..
Καλέ ξημέρουμα σ' ετίου Τσακωνιά τσαι σ'ετίου κόσμε τσαι ντουνιά …
ΕΜΕ ΝΙΟΥΝΟΥΝΤΕ ΤΣΑΚΩΝΙΚΑ
Τήτηντα  του Μάτζη  ΤΣΑΚΩΝΟΠΑΡΕΑ ΜΗ.
Ο Άγιε Λία το Τρούα (τα κορφά το Μάςε)
Νία βόλτα τον Άγιε Λία του Τερού τον Τρούα όπφουρ είνει αούντε το μέρη ψεά το Μάςε.
Ένει ακριβώς ατζά μερία από τον Άγιε Λία του
Σερνιαλίου .
Ποτέ ο 'μα ζατέ ούτε σα καμπτζί.
Περατέ από κοντά ναί αλλά ζατέ το χάλασμα ποτέ .
Γιατσί ένα χάλασμα ένει αραματέ .
Από ότσι ένει έχου νιατέ έντενη ο Άγιε ο λειτουργήτσε ποτέ ..
Τσε ποίερ έκει ο όγο ;
Να χκιστεί αλλά να μη λειτουργηθεί ποτέ ένει παράξενε ο 'τθε νομίζουντε;
Όντως ένει παράξενε ,
Ρωτού ογή τσε οπά λοιπόν μαθήκα ότσι :
Ο Άγιε ετελειούτσε φκειάστε το μονοπάκι ( από τα ξεσέλια μερία )
Ετελειούτσε τσε το προαύλιε με του βροντατοί έδαρη τείχουνε.
Αλλά ένα δενατέ αέρα άτζε τα στσεπή τσε νιε σκαπεκίε του Βελιέ…
Θεωρέκαει λοιπόν ότσι ο Αγιε Λία του Σερνιαλίου παρεξηγείτθε , θυμούτσε ( ο ' κει Θέου ανταγωνισμό ) τσε γιάκεινη οι Τεριώτοι Νιε αφήκαει έτρου ….
Αντί κατά τα γνώμη μη να κιάσωει του μαστόροι τσε να ση επιβάλλωει να νη ξαναφκειάξωει πιο σίγουρε έντανη τα βοά ξερήαει όα τα βάρη τον ιίδε τον Άγιε Λία ……
Καλέ τσε έγκεινη !!!
ΚΑΛΕ ΞΗΜΕΡΟΥΜΑ ΤΣΕ ΠΑΛΝΤΑ ΝΑ ΕΤΘΕ ΚΑ .
Τήτηντα  του Νοέμπρη
Κχοκχόγι
Θα ζάμε για κχοκχόγι ;
Τσαι τσι θα κχοκχογίουμε
Τα χαρούπια , περάτσε ο τσαιρέ σου
Για Γάστενα κολλέγα μοι
Είνει έχουντε να αλήνωει ότσι τα κχοκχογητά Γάστενα είνει νοστσιμούτερα γιατσί είνει νατά
Ταχία να τθάμε συνταχούλια
Να ζάμε τα Γαστένιτσα
Να ράμε θα ρέσουμε γκανένα ;
Θα ζάμε με το αυτοκίνητε ;
Όρα μη ζάμε με του πούε …
Γιατσί παλιά ου 'γκιαει έγκουντε με του πούε τσι ίγκιαει ποίντε ;
Κχοκχόγι άμα μπαήουμε , κάτσι θε να μαζούμε
Τα γρούσα να νιλήνουμε ποτέ ο θ' ακισταθούμε Π .
Μ
Καλε ξημέρουμα τσαι όμορφο συνταχινά
Τητηντα  Του Φλεβάρη  .
ΟΙ ΔΥΟΥ ΓΕΙΤΟΝΙΣΕ
Από το βιβλίε του Γιάννη Κορόγου Διαστσευή τσε γραφτέ τα ΤΣΑΚΩΝΙΚΑ από το Πάνο Μαρνέρη.
Πάντα ένει θυμούμενε του δύου γειτόνισε τα Γιωργού τσε τα Νικοού.
Τσε οι δύου με τα μακρύα σου βραχάνια , του τσεντιστοί ποϊδέ σου τσε το καφεκί σου μαγκήλι , πότε δεητέ φιογκάτσι τσε πότε ξεριστέ τουρ ώμοι σου ..
Ένα τσερότειχο έκει χουρίζου τουρ αυλαί σου .
Νία θεμωνία από κχριανίδε τσε ένα αγκατέ από αγριοτσυδωνίε έκει χουρίζου του δύου τσήποι .
Τσε οι δύου γειτόνισε είγκιαει ζούντε με τα πεθερικά σου .
Κάντη αμέρα Νικοού ….
Κάντη αμέρα Γιωργού .
Τσι ένει ποίου ο Νικόα ο οράτθε σάμερε .
Να κακότθο , εζάτσε με τον αϊθή ση το Νιχάλη το Καστρί για μπατάτσε .
Τα καμπτζία όλιου μπατάτσε είνει τςιούντα….
Καλε ξημέρουμα ΤΣΑΚΩΝΟΠΑΡΕΑ ΜΗ
Λαοί που γλώσσαν δεν τηρούσιν …
ΛΑΟΙ
Που γλώσσαν δεν τηρούσιν ,
Μόνοι τους βάζουνε θηλειά
Και θέλουν να πνιγούσιν ….
ΤΟΥ ΠΑΝΟΥ ΜΑΡΝΕΡΗ
Τα Λατινικά πφι ίγκιαει βασιλέγκουντα κατά τα Ρωμαϊκά αυτοκρατορία
Επφουντέτθαει .
Νια γρούσα πφι νιε έκει
Νιού σκεδόν
Όλε ο γνωστέ τότθε κόσμο .Τσαι όμως
Αφανίστε .
Τσι ενάτθε ;
Τσίπτα το….
Σοβαρέ….
Απλά
Εσταμακίαει
Να νι νιλήνωει
Βέβαια τα παρακλάϊδα , Γαλλικά ,
Ιταλικά , Ισπανικά πφι ο κορμό σου Λατινικά είνει νιληκχούμενα ,
Αλλά α γρούσσα αυτού κάθε αυτού ο 'νει νιληκχουμένα πλέα .
Το ίδε παθήκαει τσαι τα Αρχαία Ελληνικά .
Τσαι έταει πφουντέτθαει
Βέβαια ενεί τα καθημερινότητα νάμου , Ελληνικά έμε νιούντε , αλλά
Ου 'νει τα Αρχαία Ελληνικά .
Ένταει πφι έμε νιούντε καθημερινά είνει α συνέχεια , α εξέλιξη από τα αρχαία .
Θα μ' αλήερε τα Τσακώνικα
Σε έμε νιούντε σάμερε όπφου παλιά .
Όχι βέβια αλλά το ατςίτερε σοι κομμάκι , ναι .
Εκχοντούτθε .
Εκχοντούτθε χωρίς γραμμακιτσή , χωρίς γραφόμενα , τάνου από  χρόνου .
Έγκεινη ο 'νει ματανιατέ, ποίε νιε ένει κιστίου θίλοι , ένει θάμα .
Άρα θιλενάδε τσαι θίλοι , ο προφορικό όγο όπφουρ ένει δενάχουντα,
Πρεσιού πιό
Δενατέ
Πιο αποτελεσμακικό από το γραφτέ .
Το μόνιου πφι ένει ποίου ο γραφτέ ένει για τουρ αργούτεροι,
Να νι σβαήχωει τσαι όχι να νι νιλήνωει .
Το μόνιου πφι ένει ποίου ο γραφτέ όγο
Νιε ένει σιγουρέγκου νία θέση τθο ραφάτσι τα ιστορία .
Εγκεινη έμε θέντε τσαι ενεί ;
Ο ' ΝΕΙ
Ν Ο Μ Ι Ζ Ο Υ …..
Συμπέρασμα Ν Ι Λ Η Ν Ε Τ Ε
Με υγεία τσαι αγάκη …
Του Αμάη
Ακαλύου
Ακαλυνούμενε
Κουρβουλίχου
Κουτουρού
Κουρκούλι
Ελιουτςάγκα
Ένι ακαλύου του κοτρόνε ταν άκρα
Τσι έσι ακαλυνούμενε σα χιούρε
Ο 'σι αού μι κια έσα ακαλυνούμενε σε καρβουνοθήκα ;
Όπφουρ έμα έγκου τθον ανήφορε ελιουτςάγκα τσαι άγκα κουρβουλίχου το κατάβα τσαι σταμακημό ο 'μα έχου..
Τάσου το σκοτάϊδι έμα έγκου τα κουτουρού
Ο 'σι αού μι ένταει πφι επέτσερε σε κχαμπαήε ο εμαλέ ντι ή έτρου τα κουτουρού τσαι ούγειε άρει ο χάρο ;
Βρε Χριστσιανέ ο 'ράτσερε τα κουρκούλια γιατσί στραβό έσι ;
Κια να βάλου έγκεινη όλιου το χώμα ;
Νά νι μαζού κουρκούλι;
 Του Απρίλη  .
Ο Καλλιοτζή
Διαστσευή από ταν Ελένη Μάνου
Α συνέχεια τσαι το τέλη από : τουρ αητοί του Μαλεβού
Διψού έν'ο κάμπο για ύβατα τσαι ο σίνα για του χιόνε
Εκορατσιάε α Τσακωνιά για του παλιοί σι κρέφτε .
Το Καλλιοτζή νιε κλείκαει τας τα Συτζά το βράχο .
Ο Μετσ Αράπη νι έκι νιου τσαι νι έκι προστάζου .
-Μπάε Δήμο προστσύνει μι τ'άρματα ντι ανέμου .
-Τσι ένι γκανιά νιόνυϊθη ,για να ντι προστσυνήου
Τα στήθη μι να κιάσερε τα ζήση να μι χαρίσερε ;
Εζού ένι Θέου πόλεμο για να νιαθού τθο κόσμο .
Τσαι το σπαϊθί μπαλήτσε νι , γιουρούσι τσαι εμπήτσε
Όσιου έκι δενούμενε ψεά φωνά μπαλήτσε
Να 'κι
Πουλάτσι ογλήγορε να ζάει τα τάσου Μάνη
Να ζα'να αλεί το Ζαχαριά το Κρεφτομπαρμπιτσιώτα
Να μόλει τθα ογλήγορα να μπάτσε μι γλυτούει
Ενιάτσε νι ο Ζαχαριά τσαι νιε κακοφαγκήστε
Σεούτσε τότθε τ'άγο σι τα Σίκαινα έν' έγκου
Έσι ακόνη ζωντανέ βρε Καλλιοτζή αϊθή μι
Φωνηάε τότθε ο Καλλιοτζή ,απογημό νιε δούτσε
Κια έσι αϊθή μι Ζαχαριά , έα να μι γλυτούερε
Τότθε νιε πέτσε ο Ζαχαριά τσαι νιε
Απογήτθε
Όρα να μη κιοτέψερε μη σ' βάλερε το νού ντι
Όσιου ένι ο Ζάχο ζωντανέ ο προστσυνού πασάδε
Τσαι οι Τούρτσοι εγκρενήσταει τσιτάνει τας το ρυάτσι .
Τήτηντα  του Αωνάρη  ..
Ακαμάρουτε  ακαμάρωτος
Ακάμεστε  ακαμάτευτο ( χέρσο )
Απογιομίνου  γεμίζω τελείως
Αφούτςι  αδελφάκι
Άκλερε , ακλεριάϊδη  άκληρο , κακότυχο
Αιρεσιάρη  νευρικός , εριστικός
Ακχό  ασκί
Έα ογή βρε ακαμάρουτε
Έα να ντι θίλίου βρε ακαμάρουτε
Ο τθε αούντε μι έτενη ο Σταμάκη , ήμαρτον Θέ μι ,
Τσι σιρεσιάρη ένι ;
Κια νι ερέτσερε έντενη τον ακχό ;
Ορή απογιόμησε νι έγκεινη το γιαλί
Το αφούτςι ντι πόσοι χρονού ένι ;
Έκεινη το ακλεριάϊδη το ζωντανέ με φαήτσε όα τα λαλούϊδα
Ο 'τθε αούντε μι έγκεινη το ακαμάρουτε τσι αιρεσιάρικο ένι ;
ΤΗΤΗΝΤΑ  του Οχτώβρη  .
Εεεεεεε με φωνηάε ..
Ο 'μα έχου τσι να αλήου .
Τετραγωνιτσοί πούε τσαι ου 'γκιαει αρτσετά ,
Ο 'μα χωρού .
Ο 'μα πορού να απογηθού Ο 'μα ξέρου τσι να αλήου .
Ένα πρίτσιμο , ένα κχομπό κατσατέ τον άρουγγα μοι τσαι άμα έκει μπαήνου κατά τάνου άκει να μπαεί σαν ουρλιαχτέ
Σα βοτζητέ .
Εκχοντούμα τσαι εφύγκα , ούτε πφι εγιουρήα κίσου .
Εζάκα το ξενοδοχείε .
Ούτε πφι μ' άτζε ο ύπρε , ο κλείκα εψιλέ .
Συνταχούλια μπρι κά κά ξημερούει εγιουρήα τα τσέα .
Ανοία το πόρε άγκα τα σκούπα τσαι αρχινήα το σάρουμα .
Α φωνά
Συνεχίζα .
Ντε εκιάτσε α προκοκή έδαρη , τσι θα ποίερε θα μη ξεμπάλερε ;
Αμ τσι άλλιου , έδαρη ο' νει τσίπτα για ετίου , ούτε νία αργακινά ο 'σει πορού να κιούψερε όρεγη .
Αλλά να ξέρερε μακάρι να μόλει κάνα άντρωπο άλλε με κάνα καμπτζούλι να χαρήου τσαι εζού λιγάτσι ……
Καλε ξημέρουμα Τσακωνοπαρέα μοι μονοιαστοί τσαι με υγεία .
Α Τσακωνοπαρέεα
Παππού εγγονέ   : του Πάνου Μαρνέρη ..
—Βρε βρε βρε !
Καώς το σιατέρι μι ..
— Καου ντ'ερέκα παππού ..
— Κια έσα ζατά σιάτη μι;
Ένα μήνα ολάτσερε εμποίκα να ντ'οράου λεκαρίαει τα ψίλια μι να ξοικάζου…
— Βρε παππού αφού έσι ξέρου κια έμα τσι μ'έσι ρωτού;
— Αμ εζάτσερε να οράρε τον άλλε παππού γιάκεινη με ξεχάτσερε ..
— Βρε παραπονιάρη παππού αφού ένι όλε το χρόνε μαζί ντι ;
— Ναι όρκο μι έσι αλλά εζού ντ'ένι θέου πάσα μέρα …Τσαι όλε το χρόνε ..
— Παππού μη γένησιου μοναχοφάη , να μην οράου τσαι τον άλλε μι παππού λιγάτσι ;
— Ναι όρκο μι να νι'οράρε αλλά να , αμα τσαι είνι περούντε οι χρόνου έμε γινουμένοι ενεί οι ατςοί γκρινιάρηδε τσαι παραπονιάρηδε ..
— Έγκεινη νι ένι νιουρίζα πρεσιου κα παππού …
— Γιατσί καμπτζί μι τσαι ο άλλε παππού έτρου γκρινιάρη τσαι παραπονιάρη ένι ;
—Παραπονιάρη ουουου πρεσσιού …
— Ο 'νι γκρινιάρη σα τσαι σ'ενίου σιάτη μι ;
— ΕΑ βρε παππού νια χαρά έσι , άμα γκρινιάζερε τσαι λιγάτσι εζού ντ'ενι αγαπούα πάρα πρεσιού …
— Τσαι εζού καρδία μι ,τσαι εζού .
Όλοι νάμου .
….Εμέ Νιούντε Τσακώνικα …….
Τήτηντα  του Γενάρη  Α Τσακωνοπαρέα
Τάραμα  κούνημα
Ή
Τάραμα  ( χυλός νερό με αλεύρι για σκύλους ή γουρούνια
Ταραμονή  σεισμός
Τραχηλίζου  προτροπή σε σκύλο να επιτεθεί .
Βρε Νικόα με ένα
Τάραμα τσιτάνει όα τα
Χαρούπια χάμου .
Θα είνει παρανατά όπφουρ ένει δενάχουντα..
Εφκιάτσερε το τάραμα για το κούε  έφτιαξες χυλό για το σκύλο .
Ο 'σει αού μοι Λέου εμπήτσε ταραμονή τα νιούτθα ;
Αν εμπήτσε ταραμονή ;
Με φαγκήστε ότσι ο παλιόκαλιε
Έκει θα βροντάει αλλά τσι να ντι αλήου ο παθήτσε τσίπτα .
Ντίνο μη τραχηλίζερε το κούε θα κατσεί
Γκάνα άντρωπο τσαι θε 'ρέσερε τον εμπιά ντι .
Ορεί έμα έχα φκιαχτέ τάραμα για το κούε αλλά με τα ταραμονή
Τουμπαρίε το λοτσάρι τσυχήτθε τσαι εζάτσε χατέ
Ξημέρουμα
Σε όλοι νάμου τσαι κα συνταχινά .
Καννιά χούφτα βρόνη κάκια κάκια , τσε έτανη ό 'κει γιομάτα .
Ο Αμερικάνο νιε έκει τσού δίχως παράπονα Σάματσι έκει συμμερισκούμενε τσε ετήνε τα φτώχεια .
Γκριουφά απο τουρ άλλοι νιε έμα δίου καννιά φιλέρα άντε ή κάνα κομμάκι μπομπότα .
Άλλοι βολαί έμα μπαήνου τα μουρία τσε νιε έμα μαζούκχου
Μουρόφυα , αν τσε ένταει είγκιαει προγραμμακιστά για τα γιδοπρούατα .
Σε έκει αρίκχου με προσοχή απο του Χέρε μη τσε έκει προσέχου μπάτσε μη κατσεί του διατθύλοι .
Με έκει ξεικάζου αθώα τσε έκει τςίφου τα τσιουφά ση τάνου μη δείγμα αγάκης σα να με έκει αού ευχαριστώ … Όα τα ζώα είνει έχουντα το τρόπο σου να να μου ευχαριστήνωει σούντα να ση κατάβουμε …
ΑΓΑΠΗΝΕΤΕ ΤΟ ΔΙΠΑ ΝΙΟΥΜΟΥ ΓΕΙΤΟΝΑ ΝΙΟΥΜΟΥ ΤΟ ΠΑΤΡΙΩΤΑ ΝΙΟΥΜΟΥ …
Τήτηντα  ΤΟΥ ΑΠΡΙΛΛΗ .
Εσούκαμεεεε
Έα να αφήουμε όρεγη το αυτοκίνητε ..
Θα αναιμουθούμε ως τα πλατεία με του πούε .
Αγαλιανά γιατσί οι πούε ου 'νει ίκχουντε..
Άρε το μαγγούρι ντη να ακχουγκίχερε …
Θα νη άρου μο καμούσου
Εμέ Νιούντε Τσακώνικα: Α Τσακωνοπαρέα με του νέοι .
Τήτηντα  του Απρίλη  .Τσακωνοπαρέα μη .
Ατςά Τήτηντα .
Σαν σάμερε ο Χριστέ καλέτσε του μαθητέ ση να ζάνει για αργακηνέ φαΐ γκριουφά.
Το πασίγνωστε :
{ ΜΥΣΤΙΚΟ ΔΕΙΠΝΟ } .
Τσε εκχρίε του πούε σε όλοι του μαθητέ ση.
Ο υζέ του Πατρός Θεού , ο Θεάντρωπο ,Ιησού Χριστέ , κχρίε του πούε τθου μαθητέ ση .
Πόσιου όμορφο παράδειγμα τσε πόσιου μεγαλείε ένει γκριούφα έντανη α ταπεινά ενέργεια τα ισότητα .
Ποίερ ένει σάμερε ποίου ετσιτάπα ενέργεια .
Μπάτσε τσε όλοι νάμου ενάμαει υποκριτέ;
Μπάτσε τσε οι πλέτεροι από σενεί αντί να ακολουθήμε το παράδειγμα του Χριστού έμε ακολουθούντε το παράδειγμα του Ιούδα ;
Μπάτσε τσε από τα νία έμε δείντε χειραψία , τάχατες εγκάρδιε, τσε από ταν άβα έμε μαχαιρούκχουντε ταν ίσα τον συνάντρωπο νάμου ;
Να μπάτσε τσε οι Άσπασμοί τσε τα θιλία είνει θιλία του Ιούδα ;
Όπφου τσε να ένει εζού προσωπικά ένει κιστίου τον άντρωπο τσε ούτε τσε θα πάψου…..Ένει κιστίου ότσι το κήρυγμα του
Χριστού , το μονολεκτικό , ΑΓΑΚΗ ένει πρεσιού ζωντανέ τάσου σε όλοι νάμου .
Α Γ Α Κ Η λοιπόν ….
Καλε ξημέρουμα θιλενάδε τσε θίλοι .
ΕΜΕ ΝΙΟΥΝΤΕ ΣΑΚΩΝΙΚΑ …..
ΚΑΛΕΣΜΑ
Σε όλοι του Τσακώνοι …
Ο χορέ τον Άγιε Λίδι Θα 'νει ατςέ
Τσαι ένα στολίιδι
Α Τσακωνιά
Θα δοξαστεί Για έντανη όλε ο κόσμο θα νιλεί .
Τσαι ενεί όρπα θα έμε Το παρών νάμου να δούμε
Συμπαρασταθούμε Τσαι παλάνια για να
Ντούμε
Έατθε Τσακωνοπαρέα Όλοι αντάμα τσαι παρέα
Σε έντενη το χορέ να ζάμε Ίσως τσαι ενεί τάσου να μπάμε
Για άβα
Νία βοά Θα ασπηδήουμε για τα κα
Όλοι με πρεσά αγάκη τσαι με μπόλικο μεράκι .
Του Άγιε Λίδι τα στενά Θα ένει όα α Τσακωνιά
Το χορέ νάμου να χορέψει τσαι παντού να 'η διαφεντέψει
Οράτε
Μπάτσε τσαι ο ζάτε Γιατσί θα νι μετανοιάτε
Θε να νι χορέψουμε όλοι Τσαι ότσι
Ζάει τσαι ότσι
Μόλει .
Τσαι τα γρούσα θα νιλήμε Τσακώνικα θα τραγουδήμε
Τα ξένα Μάτη μη μη δείρε Γιατσί θα σεκλεκιστήρε.
Τουρ έξε
Του Ιούλη ,Θε να δάει το πελεκούϊδι
Θε να μπάμε το χορέ
Τσαι ένει απ' το Τερέ.
Το υπόλοιπο νη είγκιαει μεριάχουντε .
Ανάλογα με τα μεροκάματα πφι έκει έχου ο καθένα , έκει αρίκχου τσε το ποσοστέ ση .
Α μεταφορά σου έκει γινουμένα με τα ζώα ή με τα καϊτσια άμα έκει κοντά τα θάασσα .
Όπφου τθο Τσέρφο , το μακρυού νησί , τα Κουβάνα γάσα , το Αβάτσι τσε το Τηγάνη.
Κοντά τα κηγάϊδα είγκιαει έχουντε του γούρνε με το απφούντετθε χωρήγι .
Εκει χρειασκούμενε υιο για να πφουντεϊθεί .
Για να χκιστεί νία τσέα άκει να χρειαστούνει  καντάρια χωρήγι .
Επεράκαει έτεοι οι εποχαί .
Ούτε τα χωρηγοκάνινα ούτε τα καρβουνοκάνινα , είνει καπνιλχουντα πλέα .
Οι έργακιτσοί Χέρε είνει λείπουντε .
Μόνιου τα γρενιστά χωρηγοκάνινα , οι χονταριαςτοί τσε λογκουτοί καρβουνοθήτσε για να θυνηκχούμαει νία αβα εποχή …
Καλε ξημέρουμα να έχουμε όλοι νάμου με ΥΓΕΙΑ ..
Όα είνει περαστσικά μα , όχι α γρούσα νάμου .
Χιλιάδε χρόνου περατοί, τσ' ακόνη κοντά νάμου ….
Ο Σωκήρη ο Λυσσίκατε ο καθηγητή Πανεπιστημίου τθα Θεσσαλονίτση επέτσε έντενη τον όγο αλλά τθα Ρωμέϊκα τον Άγιε Γιάννη τον Τάσου Τερέ.
Νιε παρακαλέκα να νι αλεί τα Τσακώνικα τσαι νιε 'πέτσε Ά γραφή έντανη ένι δικά μι γιατσί ένι γνωστέ τσαι από τα βιβλία πφι ένι έχου γραφτέ ότσι ένι ακολουθού τα γραφή
Του Αείμνηστου Κωστάκη …..
Κάκοιε αμέρα ένι ευτσηκχούμενε τσαι ένι κιστίου ό,τσι θα γράφουμε όλοι το ιίδε….
Ο Πάνο .
Τήτηντα  του Σετθέμπρη  : ΑΤσακωνοπαρέα …
Ομιλία Σωκήρη Λυσσίκατου .
Άγιε Γιάννη
Σάμερε ένι γιορτάζου ο Άγιε Γιάννη , ο ατςύτερε Άγιε μετά από τα Δέσποινα , ο προστάτα του Τερού .
Ο ιίδε ο Χριστέ επέτσε ότσιο 'νάτθε ατςύτερε
Άντρωπο
Από τον Αγιε Γιάννη .
Ένι ο κήρυκα τα νηστεία , τα ματάνοια τσαι ο προστάτα τα οικογένεια γιατσί σ'εβαλήτσε με τον Ηρώδη πφι άτζε τα γουναίκα του αϊθή σι , ταν Ηρωδιάδα.
Ταν εποχή έτανη ίγκιαει ανακατουτοί οι θρησκείλε τσαι οι λαοί .
Ο Ηρώδη εφυλακίε τον Άγιε Γιάννη αλλά νι έκι σεβούμενε .
Α Ηρωδιάδα έκι θέα να νι ξεμπάλει.
Σε ένα γλέγκι, μα τσι γλέγκι (τα γενέθλια σι)
Ο Ηρώδη εγκίτσε πρεσιού τσαι ό'κι συνοού .
Α σιάτη τα Ηρωδιάδα α Σαλώμη , ενιάτσε ταν κακά Μάτη σι τσαι εκχαράε για τον άσεμνε χορέ σι
Τα τσιουφά του Άγιε Γιάννη .
Να τσι είνι ποίντα τα γλέγκια χωρις Χριστέ ,Πατρίδα , αγάκη για ταν οικογένεια ,για τα καμπτζία , όπφουρ έμαει έχουντε του γάμοι,τα
Βαφκίσια .
Όλοι οι άλλοι
Γιορτέ πφι έμε ποίντε τελευταία, α μελιτζάνα, α μαρίδα όχι ότσι ου 'νι καλοί, ου 'νι έχουντε σκέση με τα παράδοση ου 'νι έχουντε κάτσι το ιερέ τάσου σου .Έντεοι όλοι οι γιορτέ,εξετσινήκαει από ολοκληρωτικά
Καθεστώτα.
Εξετσινήκαει πιο πρεσιού από τα Γερμανία γιούρε το – για να ντούνει τα Χριστσιανικά θρησκεία .
Ίγκιαει ποίντε γιορτέ για το πεύκο τσαι για τα μπριτζόλα τσαι σάμερε εκατατζίαμε να ποίνουμε γιορτέ…..Σιγά σιγά θα ποίνουμε γιορτέ
Για του κούνοι .Τσαι ένταει σάμερε εκάναει τα χώρα νάμου τσαι αν ένι καλε ή όχι καλε πράμα ο καθένα να μπάλει το συμπέρασμα
Μοναχό σι .
Τσαι σάμερε α χώρα ναμου ένι έχα πρεσσοί ξένοι…..
……Με το καλέ να ξημερουθούμε όλοι νάμου ..
Να νιλήνουμε Τσακώνικα ένι α γρούσσα τσαι α παράδοση νάμου .
Τήτηντα του Μάτζη  :Αποκρίσιε  :Διάλογο του Πάνου Μαρνέρη .
Από τα Γιορτα τα Τσικνοπέφτα με τα καμπτζία του Γυμνασίου ….
………… Εμέ Νιούντε Τσακώνικα …….
Αποκρίσιε  του: Πάνου Μαρνέρη
Βασίλω : Ορή ότσι φάμε σάμερε θιλενάδα …
Γούλα :Γιατσί ;
Βασίλω: Σε τςεί αμέρε έμε έχουντε του Δέφτεροι Αποκρίσιε ..
Γούλα : Ουουου νι αλησμονέκα πφι να μαργουθού
Βασίλω: Ναι ντεεεε τσαι ταν άβα μέρα ένι α καθαρία Δέφτερα …
Γούλα : Ναι ναι ο τσαιρέ ένι περού κολλέγισα μοι …..
Βασίλω: ο 'σι αούα τσίπτα , βδημά ένι μπαίνα , βδημά ένι μπαήνα …
Γούλα : Ορή φάε να φάμε σάμερε κάνα κοψίδι
Κρίε γιατσί θα αλήουμε το κρίε κριαούνι κολλέγισα .
Βασίλω: Σαράντα ναμέρε είνι καψο Γούλα θα περάνει μάνι μάνι .
Γούλα : Ο 'σι αούα μι νι έσι κχοντούκχα όα τα Σαρακοστά ;
Βασίλω: Τσι κουβέντα ένι έντανη μαθές ;
Ταν έμισε θα κχοντού;
Γούλα :Κια να ξέρου α έρμο τσαι εζού , ένα ρώτημα μπήκα ;
Βασίλω : Μη ξεστομίζερε ετσιτάπα
Κουβέντε.
Χριστσιανοι έμε , θα να μου δάει ο απανούσε .
Γούλα : Όρα να μπάτσε να μου δάει με νια γουλία κριαούνη πφε θα φάμε ;
Ο θα έσι κα ;
Άβα άειδα ο 'κι έχου ο θεό πάρα θα κατσάει να ξεσυνεριστεί σενίου …
Βασίλω: Σουτ κακό χρόνε νάχερε ..
Τσι κουβέντε είνι έντεοι πφι έσι ξεστομίζα , κχάρα θα ξερίσει.
Τσύριε ελέησον , Τσύριε ελέησον ..
Γούλα : Σιγά βρε σιγά όρεγη ο θεός ένι έχου τόσοι δουλείε με ένταοι πφι εινι γινούμενα το κόσμο θα χωλιάει με νία γουλία κριαούνι τσαι κανιά γουλία αρτουμάτσι πφι θα φάου εζού τσαι εκιού ….
Βασίλω : νιάε μι κά
Μη Βάνερε ενίου τθο ιίδε παχνί με ετίου;
Εκιού περιδρόνιασε
Ότσι έσι θέα ενίου μη μι ξανακιάσερε το τθούμα ντι τσαι ούτε πφι ένι θέα να ξέρου γιατσί τσαι το να ξέρου αμαρκία ένι ……
Γούλα : Τσι να φάρε εκιού με έγκεινη το λαρδί πφι
Έσι έχα τάνου ντι,
Οράκα εζού να κχοντουθήρε , αλλά έτρου
Όπφουρ έσει , έσι βαστάζα κάνα χρόνε ….
Τσαι βάααλε ….
ΚΑΛΕ ΞΗΜΕΡΟΥΜΑ ΤΣΑΙ ΚΑ ΣΑΡΑΚΟΣΤΑ.
——————- Εμέ Νιούντε Τσακώνικα ———————
Τήτηντα  Ιούνη (Σερικχή).
Το φανάρι   : του Πάνου Μαρνέρη .
Τήτηντα  του Ιούνη ( Σερικχή)  .
Διάλογο : το φανάρι   : του ΠάνουΜαρνέρη .
Για δοτσίμασε σιάτη μι τσαι εκιού .
Έτρου τσεία ;
Ορή θα περαήτσερε το νέμα όρκο μι γιούρε το λαιμό ντι τσαι θα πρέγερε απουρτέσε τα ποϊδά ντι .
Ράμε
Βρε τσεία έτρου τα θελία ;
Ναι όρκομι περάητσε νι όρπα τσαι πάλι από ταν αρχή .
Έτρου μπράβο καρδία μι .
Ουουου βρε τσεία μι ένι αρεσικχούμενε .
Έτρου τσαι μάθερε
Όρκομι θα ντι μάθου τσαι βελονάτσι ,Θέα έσι;
Ναι ναι τσεία ουουου πρεσιού νι ένι θέα .
Κα νι έσι έγκα θα μάθερε ογλήγορα σιάτη μι .
Να ζάου τσεία να συγιρίσου λιγάτσι να φκειάσου τσαι κάνα σωμό τσαι να μόλου πάλι ταχία .
Να ζάρε σιάτη μι να ζάρε …
Νάρου τσαι το πρέτσιμο μαζύ μι τσεία ;
Εμ όρεγη θα νι αφήερε ;
Να νι άρερε, προσπάθει τσαι λιγάτσι μοναχά ντι ,
Να ράμε πφου θα ζάρε ;…
Ευχαριστούα πρεσιού τσεία μι , ο 'νι έχα όγια να ντι ευχαριστήου
Ούτε μάτη μι να έσα ….
Έτζε ταν εφτσή του
Θεού τσαι σ'έμε αούντε τα σύνταχα …
Θα οραθούμε ταχία τσεία Σταματού , να ξέρερε
Έσι α ποιο χρυσοχέρα γουναίκα πφι έν ξέρα .
Καλε νάμου ξημέρουμα τσαι κα συνταχινά ..
Του χέρε να νι τθαΐσουμε , μαμού τα γρούσα να μου
Να νι τθαΐσουμε ψεά τάνου απ' το μπόι νάμου
.Εζού ένει
Αγκραίνου
Αγκράκα τάσου του πρίνου
Εζάκα ν' ασπηδίου τον αγκατέ αλλά αγκράκα τσαι εστσία τα ιίτα μοι
Έκεινη μοναχά ή πφι εφαήκα τσαι τα σούκχα μοι
Ορή αγκράϊτσε το κακίστρι του όνου τθα σίντα ταν ελήα
Ορή αγκράτσε το τςέρβουλε μοι σε ένα πούμπουςε ετσιτά τσαι κατςούκα τ' αβουγά πφι να στραβουθού
Έα παρίσιου κοντά , τσι επαθήτσερε αγκράτσερε
Ο αγκράκα αλλά εγεράκα ο άραχλε (άραχνε)
Από τα γρούσα θίλοι μοι ,κα να αγκραηθήτε
Τσαι άμα ό 'τθε νιούντε νι , ογλήγορα
Θα νιλήτε
Αφρέ ύπρε , γλυκά ονείρατα τσαι Καλε ξημέρουμα
Τήτηντα του Φλεβάρη   :ο Γιουρισμό  Διαστσευή του Πάνου Ναρνέρη τσαι τα Ελένη Μάνου …Αφήγηση από ταν Ελένη Μάνου .
Τσακωνοπαρέα ..
Γιουρισμό  .
Διαστσευή
Από ταν Ελένη Μάνου
— Σιάτη μι , ο άτςωπό ντι ένι σκωρετέ
Ο άτςωπό ντι εχάτθε.
Οι χέρε μι νι εκχακχούαει τσαι τουρ εψιλοί σι κλείκαει .
Τσερία τσαι άντου
Πφ' εμεριά , με πέτσε να σ' πλερούρε
Τσαι το στερνέ το θίλημα , πφ' εδούκα να μι δείρε
—Άντου , τσερία
Πφ' εδούτσερε , να σι μοσχοπλερού
Μα γιάκεινη το θίλημα , αλλιά να ζα'ντι δούνει ..
—Εζού ένι ο καλε ντι σιάτη μι , εζού ένι ο άτςωπό ντι .
—Σαν έσι το στεφάνι μι
Σαν έσι ο καλέ μι
Σημάϊδα άλε μι ταρ αυλή , μπάτσε τσαι ντι κιστίου.
— Έσι έχα μαλία το πόρε ντι τσαι κράμα ταν αυλή ντι .
Ποίντα βοτςιάλια ροζατσιά τσαι ένα κρασί μοσχάτε
Τσαι ούγειε δροσίστε νία βοά τσαι άλλιου ένι κχαράχου .
—Ένταϊ είν' σημάϊδα ταρ αυλή , σε ξέρου ο κόσμο
Όλε
Γιαβάτα
Εκιού περάτσερε , σ' οράτσερε σ' επέτσερε .
Άλε μι σημάϊδα τα τσελή τσαι απέ θα ντι κιστίου .
— Καγκήλι ενι ανάφουντα χρυσέ τασου τον οντά ντι ,
Φουκίχουντα έν' του τςίχε ντι τσαι το γυμνέ κορμό ντι .
Φουκίχουντα ντι σύνταχα πουνίιδα πφι έσι βάνα ..
— Γκάνα κακό μι γείτονα ντε πέτσε τσαι έσι ξέρου
Απ' το κορμό μι άλε μι , σημάϊδα ταρ αγάκη .
— Έσι έχα ελία το στήθη ντι , ελία ταν αμοσκά ντι
— Εκιού έσι ο καλέ μι ξένε μι , εκιού έσι ο άτςωπο μι ….
Καλε ξημέρουμα τσαι όμορφο Τήτηντα σε όλοι νάμου..
……………..Εμέ Νιούντε Τσακώνικα ………………
Τήτηντα  του Αγούστου .
Λιχίνισμα  του Πάνου Μαρνέρη από τα γιορτά του συλλόγου καπετάν Γιωργάκης τθο Πραστέ     .
…………ΕΜΕ ΝΙΟΥΝΤΕ ΤΣΑΙΩΝΙΚΑ ….
ΤΗΤΗΝΤΑ  του Αγούστου .
Λιχίνισμα  : του Πάνου Μαρνέρη : από τα γιορτά του συλλογου «ΚΑΠΕΤΑΝ ΓΙΩΡΓΑΚΗΣ» τθο Πραστέ   .
Γιαννού : έατθε έατθε να μαζούμε ταν άουνα να τσινήουμε το λιχίνισμα , οράκα ένα σύγνεφο οπά τον Οριόντα μπάτσε τθαήσει γκάνα παλιότσαιρε …
Γιωργού : έα ντεεεε μη νι γρουσουζέμπτζερε τα δουλεία …
Γιαννού : Τσι να γρουσουζέψου μαθές
Ο 'σι ορούα νι το σύγνεφο ;
Γιωργού : Μα πφι να κατακίερε τα γρούσα ντι …Νιλία ντεεεε.
Γιαννού : Άμα ένι να βρέτσει θα νιάει ενίου τσαι ετίου μαθές .
Γιωργού : βούε νι ντεεέ , μπα σε καλέ ντι .
Γιαννού : Καλέ καλέ ο 'νι αούα τσίπτα μον συγυριστήτθε ..
Γιωργού : Φώνηατσε τουρ ατςοίποι με του σινάκου ,ενεί τσαι οι σιατέρε αποκίσου με τα σάρα…
Γιαννού : να οράμε ποίε θα ένι ο τυχερέ να ερέσει το σιδέρουμα ταρ άουνα .
Γιωργού: αμ ποίε άλλε από το Γιώργο μι ..
Γιαννού: τόσιου τυχερέ ένι πλέα ;
Γιωργού : Μάκο !
Αφού ερέτσε ενίου , ό 'νι τυχερέ τσι ένι ;
Γιαννού : Καημένα εκιού , γιατσί ετίου ντε τσιτάε πάκουμα κοτζιά μι Γιώργο ;
Γιωργού ( με νάζι ) όχι δα , ένι έχου τσαι ο Γιώργο μι τα θεουζία σι …
Γιαννού : εκόφτε νία χαρά ,
Το άχουρε ένι δενάχουντα,
Ότσι επρέπουντα για τα ζώα ….
Γιωργού : Για να ράμε εκόφτε τσαι ο τθάχο ;
Μην αραμάνει πρεσσοί κχομπούλοι ;
Γιαννού : Νια χαρά είνι δενάχουντα όα νια χαρά .
Γιωργού : μη δείνερε τα σιατέρια σίνακα ου 'νι ξέρουντα ακόνη …
Γιαννού : τσαι πφου θα μάθωει
Γιωργού: θα να μου στραβούνει , ένι θυμουμένα από τα δικά μι , νια βοά αναιμούκα νια σινατσία τα τσιουφά τα Μάτη μι τσαι με 'κει τσυνηγούα του δάματσε με το σίνακα….
Γιαννού : Μα τσαι εκιού καψοκαημένα τα τσιουφά σι ξεπίτηδες νιε μποίτσερε ;
Οι τεγανοκολιούρε τα Νικοού τσε οι μουστόκιτθε τα Γιωργού , τα πιο νόστσιμα το κόσμο .
Είτε έκει από το παιγνίδι , είτε από τα κείνα , για ενίου είγκιαει τα πιο νόστσιμα γλυτσίσματα το κόσμο .
Ο τρόπο επίσης πφι να μου ση είγκιαει θιλέγκουντε έκει πρεσιού όμορφο .
Καόκαρδοι οι αντροίποι έτενη το τσερέ ..
Σιονιστοί οι σκέσε αναμεταξύ τουρ αντροίποι τότθε .
Ο ξένε παράγοντα όκει μπαίνου αναμεταξύ σου για να μολέψει το αίστημα τα συγγένεια .
Αν τσε μη τσι άλιου , α ανέχεια τσε α φτώχεια έκει ποία ταν εξάρτηση αναμεταξύ τουρ αντροίποι πιό ανατζαία .
Οι φαμίλιε σάμερε είνει αυτοδύναμε , ο θα δανειστούνει το άτσι , το προζύνι , τα άλυτα , από τα γειτόνισα .
Σάμερε εχκίαμε του τσέλε νάμου πιο κοντά , αλλά αποξενούκαμε του καρδίε νάμου .
Το τέλη τα ιστορία νάμου .
ΚΑΛΕ ΞΗΜΕΡΟΥΜΑ ΜΕ ΥΓΕΙΑ ..
..ΜΤσακωνοπαρέα μοι .Μ
……..Ο λαβουτέ αητέ ….
Αίσωπο ..
) Τάνου σε ένα αψελέ βράχο ένα αητέ έκει κασήμενε τσαι έκει ψαφού με τουρ εψιού σοι να ερέσει γκάνα αγό τσαι να νι κιάσει .
Τότθε κάκοιε τσυνηγο νι' οράτσε τσαι νιε ξερίε με το τόξο .
Το βέλη νιε περαήε πέρε για πέρε τσαι α άκρα από το βέλη μαζύ με τα φτερά του αητού , εμπαήκαει ταν άβα μερία πουρτέσε από τουρ εψιού σοι .
Ο αητέ άμα τσαι σ'οράτσε λαβουτέ πλέα επέτσε :
Άλιου σεκλέκι τσαι έγκεινη για σ' ενίου να σκωρεγκούμα από τα ιίδα τα φτερά μοι : Το τσεντρί
Λύκη τσαι τα στεναχώρια ένει πρεσιού πιο ατςέ άμα τσαι λαβουθήρε
Από κάτσι δικό ντοι ..
) …..Το αηδόνι ( μπιρμπίλι ) τσαι το χελιδόνι .
Ένα χελιδόνι οργηνέγκουντα έκει το αηδόνι , να φκειάξει φωλία σε τσέα αντρούπου τσαι έτρου να
Είνει παρέα .
Το αηδόνι απογήτθε:
Ο ' νει θέντα να θυνηκχούμα τα σεκλέκια
Τσαι τουρ αναποϊδίλε πφι επεραήα παλιά , γιάκεινη ένει ζούντα
Ταν ερηνία ……
Κάκοιε
Πφι νιουρίε τσαι ενοιούτσε ένα ατςέ σεκλέκι διότσι έτρου ενάτθε τσαι ετυχήτσε ένει αποφύου ακόνη τσαι το μέρη πφι ενάτθε
Έκεινη πφι σεκλεκίε , το κακό ….
Καλε ξημέρουμα να έχουμε
Οι πλέτεροι έμε περαητθοί νία
Στεναχώρια , άλλοι πλέκιεριου τσαι άλλοι λιγούτερε …
Τήτηντα  του Αμάη
Διάλογο Ιντερνέτι  : του Πάνου Ναρνέρη .
Γ: Βρε Σιούλα το Θεό ντο ο 'σι έχα ιντερνέτι ;
Σ: Ο 'νι έχα βρε Χριστσιανά ψέμματα θα ντ'αλήου ..
Γ: Ο 'νι κιστία ντι μα ταν Έωνη , έσι έχα τσαι ο 'σι θέα να μι δείρε
Γιατσι μ'έσι ζηλέγκα …
Σ: Θα νάρου κανιά φορτωκήρα τσαι θα μόλου να ντι νι κατςού τάνου ντι βρε παρασάνταλε ..
Γ: Αφού έσι έχα γιατσί ο 'σι θέα να μη δείρε ;
Σ: Γκανένα ο 'νι έχου ένι κοφτέ το καλώϊδε ..
Γ :Μα το ακλεριαστέ πφουρ εκόφτε μαθές ;
Σ: Ταν ατσιπέρη με το παλιότσαιρε
, Πφι έκι φουσού πρεσιού .
Γ: Εκιου κια νι έσι ξέρα ;
Σ: Άμα έσα ρωτούα τσαι εκιού , άκια να ξέρερε ….
Γ: Ο 'σι αούα μι τσαι τσι είνι ποίντε ;
Ποτέ θα νι φκειάξωει ;
Απέ ντι νι αούντε Κράτος , ο κόσμο ένι χανούμενε τσαι έτεοι με το ραχατιλίτσι σου να μπάτσε τσαι πάθωει
Τσίπτα …
Σ: Βρε σε
Χάτσερε μπίτι για μπίτι ;
Πφουρ έσι ποία έτρου ;
Θα νι φκειάξωει σάμερε , ταχία θα νι φκειάξωει , ούτε τσαι τότθε πφι εμποίτσε τα ταραμονή ο 'σα ποία έτρου !!!
Γ: Νιάε μι τα ταραμονή νι εμποίτσε ο Θεό αλλά έγκεινη οι αντροίποι .
Σ: Έτζε εκιού να μπάλερε νόημα , να ερέσερε άκρα ;
Με το καλέ να ξημερουθούμε όλοι νάμου..
( Χρόνου πάσιοι του γιορτάζουσαι τσε του γιορτάζουνται .
Οι γεράδε με τα δίκαννα , τα κουμπούρια τσε τα καριοφίλια είγκιαει ξερίχουντε μπαταρίλε .
Με ένταει όα έκει δημιουργηκχουμένα νία πανηγυρικά ατμόσφαιρα γιομάτα συγκίνηση τσε πατριωτσιχό μεγαλείε.
Κάκια ,κάκια έκει παρήντα τζε ένα δυσάρεστε νέο για να απρούτσετε ένα κουβάνιου σύγνεφο τάνου απο τα χαρά νάμου.
Οι κχαμπάνε είγκιαει ντήντε θλιβερά , τσε το νηρόγι έκει νιούμενε σε όλοι του Τσέλε γιατσί όπφουρ είγκιαει μεριακχουμένοι τα χαρά έτρου τσε το πόνε .
Ου 'γκιαει λίγοι έντεοι πφι εσκωτούτθαει , ετσιτάνει νεκροί απο τα βόλια του οχτρού τσε εφορέκαει το φωτοστέφανε του ήρωα .
Παναγιώτη Παπαϊδά , Γιάννη Κότσινε , Λία Τουρλεντέ , Νιχάλη Μένη
Οι αιθήνε Κώστα τσε Νικόα Τουρλεντέ .
Οι αγνοούμενοι Θόδωρε Μέγα τσε απο το ναυκικό , ο Σπύρο Κότσινε .
Εντεοι είνει οι ΤεροΣαπουνατσιάνοι πεσόντε ήρωε .
Καλα εμού ΤΣΑΚΩΝΙΚΑ ο 'τθε νιούντε ;
Τόσε τσερέ τσι έμε αούντε ;
-Έμε ποίντε ότσι έμε πορούντε,
Αλλά τσε τουρ ελίε έμε κχριούντε …..
…… ΕΜΕΙΟΥΝΤΕ ΤΣΑΚΩΝΙΚΑ ……..
Έα κοντά μοι
Όρκο μοι
Γιατσί ο 'νει ορού κα …
Όρεγη
Ένει παππού δίπα ντι .
Πφι να μπαήωει τα ξόϊδα μοι όρκο μι εστραβούμα
Μην αλήνερε ετσιτάπα πράματα παππού
, Νια χαρά έσει .
Αμ τσι νια χαρά σιάτη μοι , ο 'νει ορού ο σκοκεινέ .
Ο ' νει ορού .
Αφού βρε παππού έσει έχου τσαι τσερά
Τσιουφά
Ο ' σει φορού τα γυαλία ντι
Τσι να φορέου όρκο μι
, Μ' είνει μπερδέγκουντα τσαι με φαινούμενε ότσι ένει πατού ογή τσαι ένει ερικχούμενε οπά ,
Αντί για καλύτερα.
Χειρούτερα .
Βρε παππού ένει πρέπουντα να σι φορήνερε για να σι αποδετθείρε .
Τσι να αποδετθού
Σιάτη μοι τσίπτα συμπεθέροι είνει ;
Αμάν βρε παππού να σι συνηθίσερε πφού αλλίου να ντι νι αλήου .
Αμ κα σε σι αούα σιάτη μοι αλλά γεράκα τσαι μπαλήκα μέτζε ..
Σα καμπτζιούλι έσει ποίου κάτσι βολαί
Παππού …..
Αχ α καρδία μοι νι ένει ξέρα ….
Έα να ντι ποίου νία αγκαλία για το καλέ ντι όγο
Ξόϊδα , εψιλοί  μάτια ,,,, μέτζα  ιδιοτροπία .
Παραξενιά ..
Καλέ ξημέρουμα τσαι όμορφο συνταχινά .
Του Σετθέμπρη  : Α Τσακωνοπαρέα..
— Θα ζάρε να κόψερε κάβα να ποίερε ζηνία τθα φύση ;
— Έντανη ένι νία ατςά ιστορία πφι ένι θέα πρεσσά κουβέντα .
— Για Άλε μι παπού , ένι όλιου αβουτάνε ..
—Σιάτη μι
Ο άντρωπο ένι φκιαστέ να αρίτσει τσαι να δίνει τθα φύση όπφου τσαι α φύση τθον άντρωπο
— Τσαι με το να ζάρε να κόψερε εκιού τα κάβα τσι έσι δίου τθα φύση ;
Ο 'σι δίου έσι αρίκχου .
— Κατά πρώκιου ο θα ζάου το λόγγο,
Θα ζάου του κολλέγα μι τα χούρα πφι ένι έχου μπαλτέ κάτσι ελήε από όρπα θα κόψου.
— Τότθε όμορφα τσαι ωραία , επέκα τσαι εζού …
Άμα τσαι έμα έγκου το λόγγο,
Πφι ο 'νι έγκου γιατσί ένι απογορευτέ , ένι ξέρου ποίε κάβα να κόφου .
— Τσαι πφουρ έσι ξέρου ποίε κάβα να κόφερε ;
— Καρδία μι μ'έκι έχου δενατθέ ο αφέγκη μι ..
—Τσαι ο αφέγκη ντι κια έκι ξέρου αφού ό 'κι σπουδαχτέ.
— Ο 'κι σπουδαχτέ αλλά έκι ζου με τα φύση ,έκι ένα με τα φύση
— Άμα ένι έτρου τότθε γιατσί έκι κόφου τσαι έκι καταστρέγκου;
…….ΣΕΒΑΣ ΤΘΑ ΦΥΣΗ ΜΠΡΟΥ ΕΝΙ ΠΡΕΣΙΟΥ ΑΡΓΑ…….
…..Καλε ξημέρουμα αγάκη του καρδίε νάμου ……
Τίτιντα — Πέφτα –του Σερικχή : Στέρνα του Γιαταγάνα :Πάνου Μαρνέρη
Από τα πεζοπορία με τον ανηψιέ μι Γιώργο τθα Μανερέικα…
Τίτιντα τσαι Πέφτα – του Σερικχή
Α στέρνα του Γιαταγάνα : του Πάνου Μαρνέρη .
Έντανη ογή ένι α Στέρνα του Γιαταγάνα…Τσαι τθα κυριολεξία έκι κόμπο.
Α πορία πρός τα τάνου ένι έγκα τθα Παλιόχωρα, προς τα ογή ένι έγκα τθο Καόγερε τσαι μετά τθο μακριού νησί ..
Τσαι κίσου μι, ένι έγκα τθα Λούτσα , εκχαμπαίνα το μαντρί του τσείου μι του Στράτη, τθαν Μπετίβα, τθο Τσέρφο .
Πόσοι τσαι πόσοι διψαστοί, αντροίποι τσαι ζωντανά, ο ξεδιψάνει ,ο ξεκορατσιάνει όρεγη .
Παππού Θόδερε : ΑΙΩΝΙΑ ΝΤΙ Α ΜΝΗΜΗ …..
Καλε ξημέρουμα Θιλενάδε τσαι θίλοι..
Καλε ένι να νιουρίζουμε τον τόπο νάμου .
….Εμέ Νιούντε Τσακώνικα ……..
Τίτιντα τσαι Πέφτα – του Φλεβάρη  .
Σιάτη μι κα χρονία να έχερε τσαι ντ' έμε Φχαριστούντε πρεσσιού
Τίτιντα τσαι Πέφτα - του Φλεβάρη : Α Τσακωνοπαρέα .
Εφύγκα .
Εζάκα τσαι κατσάκα με του συγγενήδε μι, ταν Παχούλα,τσαι τα Φρατζέσκα, ανηψιέ του μακαρίτα του ατσούπου μι.
Έμαει αντεχουμένει.
Ο 'μα καταβαίνα το τσι έκι γινούμενε .Ο 'μα νιούκχα κιά έμα ερικχουμένα, ο 'μα νιουρίζα τσίπτα.Ο 'μα
Πορούα να στσεφτού νη να φαγκηστού κάτσι, πάρα μόνιου το ότσι έμα ορούα το κόσμο σαν αποκιουφτά, σάματσι ο 'μα νιουρίζα κιά έμα ερικχουμένα .
Τσίπτα ….Σαν ανοίε ο πόρε τσαι μπαήκαμε τάτσου, ένι θυνηκχουμένα πφι ένα Γερμανέ ακχουγκίε μι με τον υποκόπανε του ντουφετσίου σι.
Ο ντούτσε μι τσαι προχωρέκα.
Οπά οράκα τα τσεία μι πφι έκι σακάκισα τσαπρουτά χάμου.
Νι ατθαήα τσαι ετήνα με πέτσε .
« Φύτσε καμπτζί μι τσαι άφε μι ενίου.»
Αν εβαλήκαει κχάρα τθο σκολείε ο 'νι θυνηκχουμένα .Σαν εμπαήκα τάτσου όμως οράκα καπινοί τσαι κχάρε .
Α τράπεζα έκι δέσα, ακόνη τσαι ο Σταθιμό .
….Να έμε κα τσα να έχουμε ταν υγεία νάμου …..
Τίτιντα τσαι Πέφτα – του Αγούστου .Κουιτέ  : από το βιβλίε «ΚΡΑΥΓΗ» Διαστσευή τσαι Γραφτέ τθα Τσακώνικα από τον Πάνο Μαρνέρη .
Να τσαι ο λεβέγκη ο Βασίλη με τα ωραία σι Τσακώνικα .
Βασίλη Φχαριστούντε .
………..Εμέ Νιούντε Τσακώνικα ………Βασίλης
Τςίτα τσαι Τίτιντα – του Αγούστου :Α Τσακωνοπαρέα .
Ένι θυνικχουμένα πφι από το Αίγιε τσινήκαει  Γερμανοί τσαι εσούκαει ως τα Κερπινή .
Οπά οι αντάρτοι ανοίαει μάχη..
Νιτσήκαει οι Αντάρτοι .
Άγκαει του Γερμανοί αιχμαλώτοι τσαι σ'ενέγκαει τθα Καλάβρυτα .
Σε ταγίαει, σε ποκίαει τσαι τσαπόλυτοι σ'αποσούκαει κατά το Χελμό.
Τ'αργά όλοι εκιούβαει ογή τα Καλάβρυτα τσαι τα σύνταχα ταν άβα μέρα φύγκαει.
Ξον από έτεοι πφι εφύγκαει, αραμάκαει τσαι τσεί λαβουτοί τθο Ξενοδοχείε του Λερούνη .
Οπά πφι αραμάκαει εζάκαει πρεσσοί να σι περιποιθούνει.
Του Αγγελόπουλου οι σιατέρε,εζού, α αϊθά του Αλεξόπουλου.
Σε περιποίμαει τσαι σ'αφήκαμε κά .
Αλλά εκάναει οι αντάρτοι, σ'άγκαει σ' αποσούκαει τθου Ξυδιά τσαι σε σκωτούκαει.
Απέ αφού μαθήκαει ότσι είνι παρείντε οι Γερμανοί, σε 'βαλήκαει σε κάτσι παλιομαντινέλε τσαι σε κχακχούαει άρον-άρον τθο νεκροταφείε απανούσε απο τον Άγιε.
Τα Πέφτα τουρ ενία του Δετσέμπρη πέντε χιλιάδε στρατέ Γερμανοί εμπάκαει τθα Καλάβρυτα.
Αγάκη για το δίπα νάμου τσαι υγεία θιλενάδε τσαι θίλοι
………….Εμέ Νιούντε Τσακώνικα…………..
Τίτιντα τσαι Πέφτα – του Γενάρη :Α Τσακωνοπαρέα .
Ενάτθε τσ' εσεφούμενε, μέ γά τσαί με το μέλι
Το μέλι ειν' τςούντε οί άρχοντε τό γά οί αφεντάδε
Τσαι δίτε κάτσι γιά σ'ενεί απ'τα πουγκάλια νιούμου
Τσαι δραχουμούλε.
Τσ' αν έτθε τσαί πρεσσιού φτωχοί ένα ζοβγάρι κότθε
Απο αγάκη κάναμε τσαί να νι μου οράμε
Όγή πφε τραγουδήκαμε τοίχο να μη βροντάει
Τσ' ο νοικοτσιούρη τα τσελή πρεσσοί χρόνου να ζάει
Χρόνου πάσιοι
Τίτιντα τσαι Πέφτα –του Αμάη :ΑτςάΤούρλα του Πάνου Μαρνέρη
Τίτιντα τσαι Πέφτα – του Αμάη : Α Τσακωνοπαρέα .
Ατςά Τούρλα : του Πάνου Μαρνέρη .
Ογή ένι α αψεουτέρα κορφά του Μαλεβού ( μέτςα)
Α μιτσά Τούρλα ένι α επόμενε αψεουτέρα κορφά με αψέλη  μέτςα.
Τούρλα τθα γρούσσα νάμου ένι έγκουντα ν'αλεί, γυμνέ,άσεμνε δέναμα του κισινού με ανατθαϊστά τα ιίτα .Έτθε αούντε α Ατςά τσαι μιτσά
Τούρλα να ποίνωει έγκεινη;
Να να μου τουρλοκολιάζωουει ;
Στσέψη εμποίκα …
Ο Μαλεβό, νη Πάρνωνα τσαι κατά τουρ αρχαίοι χρόνου
(Κρόνιε σίνα)
Ένι χουρίζου ταν Αρκαδία από τα Λακωνία τσαι ένι τελέγκου τθα Λακωνία τθο ακρωτήρι Μαλέα .
Ό σίνα ένι τσινού από το οροπέϊδε τα Τεγέα τσαι ένι σούνου ως τον Κάβο Μαλιά,  χιλιόμετα μάκρη.
Ένι έχου έχταση  εκατομύρια στρέμματα τσαι το  τα εκατό ένι λόγγο
Τσαι το  τα εκατό νι είνι καλλιεργούντε.
Τςεί Χειμάροι : ο Δαφνώνα, ο Βρασιάτα τσαι ο Τάνο ταν
Ανατολικά σι μερία τσαί τθα Δυκικά σι μερία ο Οινούντα πφι ένι τσιχυνούμενε τθόν Ευρώτα.
Τα πιο νιατά φαράτζα είνι : ) το τα Λεπίδα με του καταρράχτε σι πφι είνι τςάχουντα ύβατα από το Δετσέμπρη ως τσαι τον Απρίλη
Τσαι με τα Λίμνα με το γεράνια ύβατα.
Το φαράτζι ένι ερικχούμενε ανάμεσα Τα Σίκινα τσαι τον Άγιε Γιάννη .
) Το του Λούλουγκα πφι τσαι έκεινη ένι έχουντα καταρράχτε τσαι ένι τθα περιοχά τα Σίκινα .
) Το τα Κουτουπού πφι ένι ερικχούμενε τθα Γαστένιτσα τσαι Σίκινα
) Το τα Μαζιά ανάμεσα Πραστέ τσαι Γαστένιτσα .
Το χωριουδάτσι του Μαλεβού με το ατσίτερε ψέλη ένι : τα Βέρβενα, σε αψέλη  Μέτςα.
Θίλε τα Τούρλα άμα τςαι μπαήρε όρα μη τουρλοκολιαστήρε
Τα κορφά σι να κατσάρε ,
Ταν ομορθία να οράρε.
Καλέ ξημέρουμα Θιλενάδε τσαι Θίλοι τσαι με μπόλικο υγεία
Τίτιντα τσαι Πέφτα –του Απρίλη .Κουιτέ  από το Βιβλίε «ΚΡΑΥΓΗ» Διαστευή τσαι γραφτέ τθα Τσακώνικα από τον Πάνο Μαρνέρη .
Μπράβο ντι Μεταξού Ντ'έμε καμαρούκχουντε τσαι ντ'έμε Φχαριστούντε πρεσσιού.
Κα Ανάσταση σε όλοι νάμου .
……………..Εμέ Νιούντε Τσακώνικα ……..Μεταξού .
Τίτιντα τσαι Πέφτα – του Απρίλη : Α Τσακωνοπαρέα .
Κουιτέ  : από το βιβλίε… «ΚΡΑΥΓΗ»
Τθα γωνία ήγκιαει έχουντε αναφτέ
Ένα κχαρούτςι να μη δενάχει πρεσσιού,να μπάτσε κισογύρωει οι Γερμανοί …
Εβαλήτσε κχάμποσοι πρίνου ταν ικχάρα ο Δηνήτρη τσαι πέτσε τα Μάτη μι .
«Τσεία Μαρία τσαι εκιού Βικτωρία έατθε κοντά να σονιστήτθε .
Ήγκιαει έχουντε βραστέ φιδέ τσαι 'δούκαει νάμου να κίουμε .
Περαήαμε όρπα τα νιούτθα τσαι ότσι ξημερούτσε 'ζάκαμε τα τσέα νάμου τσαι έμαι σκάφουντε, εζού τσαπόλυτε,να μπάτσε έμαι μπέχουντε ένα γωνιάιθι με τσίγκο να αραμάμε .
Εκάναει όμως συτζενήδε από το Καλλιφώνιε, ο Γιώργο Μουτσόπουλε τσαι ο Στέφανε Βαγενά τσαι άγκαει νάμου Ξεχειμωνιάμε τθο χωριουδάτσι .
Εζού ερέσμα με τςέρβα, αλλά ποίε μι σε δούτσε ο 'νι θυνηκχουμένα .
Μπορεί από του συλλόγοι τα Πάτρα τσαι ταρ Αθήνα .
Κάπφου έτρου θα έκι νατέ .
Κατά το Μάτζι μήνα κάναμε κίσου τθα Καλάβρυτα .
….Υγεία τσαι τσίπτα άλλιου θιλεναλδε τσαι θίλοι……
Τίτιντα τσαι Πέφτα – του Οχτώμπρη .
Έμε Φχαριστούντε πρεσσιου ταν Ηλιάνα .
Συχαρητήρια σιάτη μι .
…………Εμέ Νιούντε Τσακώνικα ………Ηλιάνα Ολυμπίου
Τίτιντα τσαι Πέφτα – του Οχτώμπρη : Α Τσακωνοπαρέα .
Οι Προεστοί από τα Καλάβρυτα, σαν εμαθήκαει το κόκιασμα από του Γερμανοί καλέκαει τουρ αντάρτοι,τσαι σε πέκαει : Φύτσετε μακρύα τσαι μην ανακατουθείτθε για γκανένα όγο.
Ήγκιαει κιστίντε ότσι με έντενη το τρόπο άκια να γλυτούει α πολικεία από ουγειεδήποτε κακό.
Οι Αντάρτοι
Αραμάκαει σύμφωνοι, αλλά ειδοποίαει το κόσμο να φύτσει αλάργα .
Του κάκου γκανένα ο δούτσε σου σημασία .
Οι ίιδοι εφύγκαει τσαι εγκριούφταει για να μη ναθούνει α ελότη για το κακό τσαι τα συντέλεια, αν τσαι έτεοι ήγκιαει ο όγο πφι ήγκιαει παρείντε οι Γερμανοί… Τουρ ενία του Δετσέμπρη τσαι αμέρα Πέφτα, οι Γερμανοί είνι μπαίντε τθα Καλάβρυτα από όλοι του μερίλε.
Ξερίαει λετσοί φωτοβολίδε.
Σιγουρεύταει ότσι ο 'κι ερικχούμενε τσίνδυνε τσαι
Μπάκαει τάσου τθα Καλάβρυτα δίχως να σι κειράξει γκανένα .
Επιτάνει όσοι τσέλε ήγκιαει χρειασκουμένει.
Απέ εμπάκαει τάσου του τσέλε, τσαι αβράνει σανέ, κρίσε βρώνη,άχουρα τσαι σι ήγκιαει αναιμούκχουντε τάτσου να ταγίσωει τα ζώα πφι ήγκιαει έχουντε φερτέ……..
Με το καλέ βα ξημερουθούμε τσα με υγεία θιλενάδε τσαι θίλοι.
Τίτιντα τσαι Πέφτα – του Αουνάρη :κουιτε: από το βιβλίε «ΚΡΑΥΓΗ».
Διαστσευή τσαι γραφτέ τθα Τσακώνικα από το Πάνο Μαρνέρη .
…………….Εμέ Νιούντε Τσακώνικα ………..Αναστασία
Τίτιντα τσαι Πέφτα – του Αουνάρη :Α Τσακωνοπαρέα .
«Εζού, επέτσε ο άτσωπο μι ο Θανάση, ο 'νι έχου να ποίου τσίπτα με το αντάρτσιχο..
Του Γυμνασιάρχη το καμπτζί ένι αντάρτα, συνεχίε,
Τσαι ετήνε ο νιε κειράνει, ενίου
Θα κειράξωει ;
Τσαι ο Παπαντρέου πφι ένι ο Δήμαρχο, τα καμπτζία σ είνι αντάρτοι»……
Εκάνε τσαι α πεθερά μι από τα Βυσωκά.
«Έα καμπτζιούλι μι να φύτσουμε .» «Τσαι κια να ζάου μα, τσι θα αποναϊθεί α Βασίλω τσαι το καμπτζί ;
Τσαι από κια να έμαει φύντε, γιομήτσε ο τόπο Γερμανοί .
Έτρου απαραμάκαμε .
Τα Τσιουρακά τ'Άγιε Σπυριδώνου ανήμερα, ο άτςωπο μι εβαλήτσε όγο τθον Άγιε .
Ότσι γιουρήε τα τσέα εμποίτσε παράπονα πφι ο Χάκα τον Άγιε.
— Ο κάνερε να μη νιάρε, με πέτσε παραπονευτά — Θανάση, νι απογήμα έμε έχουντε μιτσιούλικο καμπτζί κιά να μόλου α έρμο, έμε έχουντε τσαιρέ θα ντι νιάου του χρόνου…..Κια να νιουρίζου, το τσι άκια να μόλει !!!
Ματανιάκα νι …..Τα Δέφτερα τα σύνταχα οι κχαμπάνε να κατςουθούνει από το ντούμα ..Τσινήκα για το σκολείε με το δίχρονε καμπτζιούλι μι .
Α ούρα α κα τσαι να έχουμε υγεία θιλενάδε τσαι θίλοι ….
Τίτιντα τσαι Πέφτα – του Απρίλη : Κουιτέ  από το βιβλίε»ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη..
Εμέ Νιούντε Τσακώνικα………..Όλγα .
Τίτιντα τσαι Πέφτα : Α Τσακωνοπαρέα .
Φαήκαει γάστενα πφι έμα έχα φτατέ, εγκίκαει τσαι από ένα ποκήρι κρασί τσαι φύγκαει συχαστοί .
Τ'αργά έκι ξαστερία τσαι έκι ποίντα φαρμάτσι .
Α φεγγαράδα αμπρά.
Έμαει σε αναφτά κάρβουνα γιατσί έκι ενία α ούρα, έκι απαγορευτέ να τςάχερε του πορίλε τσαι α Σαμσαρέλου με τα σιάτη σι, ο 'κι ορουμένα ακόνη .
Ντούτσε ο πόρε.
Εζάκα να ανοίτσου .
—Έατθε τσύρ Μήτρο, ανταριάσμαει!
Μοναχό ντι έσι;.
Μπάτσε τάσου ανίλητε… Γκανιά βοά πέτσε :— Βάλτε μι ένα ποκήρι κρασί να κίου, τσεράτθε α γρούσσα μι.
Α ψιούχα μι εζάτσε τα Κούλουρη….
— Τσ'ενάτθε;
Νιε 'ρωτήκαμε.
—Μ'άγκαει οι Γερμανοί αξιωμακιτσοί, πέτσε νάμου, μ'αποσούκαει τθα τράπεζα τσαι με περαήαει από το κόστσινε.
Ένα μπαλήτσε ένα γράμμα τσαι μη νι εδενάε, μπέε όμως με ταν πάμα σι ταν υπογραφή για να μην νι οράου.
Απέ ένα αξιωμακικό τσαι ένα στρακιώτα κχαμπαήαει του κουρτίνε τα τράπεζα … Ανοίαει το συρτάρι του γραφείου.
Ερέκαει ένα περιστροφο τσαι αφού νι άγκαει του χέρε σου με ρωτήκαει : — Τσι ένι έγκεινη;
— Ένι,
Για ταν ασφάλεια τα τράπεζα σ' απογήμα.
— Άειδα έσι έχου;—Έχου ένι Ιταλικά σ'απογήμα.
Να ζήουμε όλοι τθαν Ειρήνη με αγάκη τσαι να έχουμε υγεία …
Τίτιντα τσαι Πέφτα –του Απρίλη : τα Τσεράσματα ταρ Ελένη Μάνου
Τίτιντα τσαι Πέφτα –του Απρίλη : Α Τσακωνοπαρέα.
Τα τσεράσματα : ταρ Ελένη Μάνου
Α κα νάμου Τσακώνιχο φανίλια τα Σταματού αφού εθύκαει το βούλε τσαί εμποίκαει το πρώκιου φαγοπόκι, εξεζίαει κχαμπόσοι ντουφετσίε, εγλεγκίαει από τα νια τσέα τθαν άβα, τσαί από τα νία ταβέρνα τθαν άβα τθαν αγορά για να νιαϊθεί το χαμπέρι τθον τόπο, ουζίαει νιαν αμέρα να ποίωι κίσιμο αρβώνα.
Εκαλέκαει του συντζενήδε να ζάνι πφη θα τσεράνι τα νύιθη.
Έκι το ζακόνι, από του στενοί, γονείε, αφούτσια, αϊθέ νή αϊθίνε τα μάτη νή τ' αφέγγη, θα ήγκιαει τσερούνται τα νύιθη, άλλε δακχυλίιδι, άλλε σκα(ρ)ζίτσα, άλλε παράδε, τσαί ο γαμπρέ το γιούρε.
Τθαν τσέα τα νύιθη ήγκιαει έχουντε το ατςίτεζου άρε δείνε.
Ο γαμπρέ έκι έχου να ν'άρει τα τσεράσματα τσαί λιγοστά τα τσελή.
Οι διτσοί σι θα ήγκιαει φρογκίζουντε να ποίωι του δουλείε τα τσελή, να σάξωι γλυκά τσαί να κουμαντάρωι για το κάθε τσι.
Ταν ουζιστά αμέρα, θα έκι έγγα νία για το κάλεσμα.
Α πανώζα νάμου Μεταξία εσάβε τσιρνούτσι βραχάνι.
Του παλαιοί χρόνου οι σατερε ήγκιαει φορούντε τον τζουμπέ τα μάτη.
Τθαν τσέα τα νύιθη ήγκιαει έχουντε να ποίωι κοιμασίλε για το τραπέζι.
Θα ήγκιαει ρωτηκχουμένοι με το γαμπρέ για πόσοι καλεστοί θα έκι αποσούκχου τθο τραπέζι, τσαί ανάγοα ήγκιαει ποίντε κοιμασία σε φαητά, πωζικά, γλυκά, πιοτά…
Καλέ ξημέρουμα θιλενάδε τσαί θίλοι μι, έτθε όλοι καλεστοί ταν άβα βδημά τθαν αρβώνα τα Μεταξού.
Τίτιντα τσαι Πέφτα – του Αωνάρη  : Τα πζοιτσία ταρ Ελένη Μάνου
Τίτιντα τσαι Πέφτα – του Αωνάρη Τα προιτσία, ταρ Ελένη Μάνου
Πάσα φασαζία τθα γειτονία νάμου σάμερε, εκάνε το Σάμπα να αποσούμε τα πζοιτσία.
Από τ'αργά α νύιθη τσαί ο γαμπρέ εκαλέκαει του διτσοί σι.
Εσυννοήτθαει τσαί για τα μουάζα πφη θα ποτσούνι τα πζοιτσία.
Έδαρι είνι στολίζουντε τα μουάζα με χαϊμαλία να μη σι ψιλιάσοη τθαν πορεία.
Τθο πρώκιου μουάζι θα ποτσούνι τα δύου σεντούτσα.
Σ'είνι στολίζουντε με κοτσινά μαντανία τσαί απανούσε σεντόνι σαφί με ταντέλε γιούρε γιούρε.
Τθο άλλιου μουάζι θα ποτσούνι τθα νία μεζία κιλίμια, σάγισμα, χράνι, μαντανίε, ταγάζια, τσαί τθαν άβα μεζία τα χαλκούματα, καζάνλεβέτα, ταβάδε, τέντζερα, τέστε, μπρακάτζα, λίχινε τσαί ότσι άλλιου.
Τάνου τθο σαμάζι θα κατσάει ένα καμπζούλι πφη είνι ζούντε τσαί οι δύου γονίε σι τσαί θα ίτση λαλούιδα.
Εδαρι θα τσινήομε με τα βιολία αούντε τραγουίδα.
Εμπαήτσε ο κόσμο ξεζίχου ζύζι τσαί τζαντάφυα.
Εμπαήτσε τσαί ο γαμπρέ να ποδετθή νάμου.
Το πρώκιου, πφη θα δεεί κοτσινά μαγκήλια με ασήμουμα τθο λαιμό του μουαζίου, έκι το δώρε του μουαζίου.
Α μάτη νή α αϊθά του γαμπρού θα απρούη ένα καθαρέ σεντόνι τάνου τθο κιλίνι.
Α μάτη τα νύιθη θα ποί ταν αρχά να μπάλοη τα πζοιτσία.
Αράδα αράδα θα σι μπάλοη όα.
Θα κιάσοη όλοι οι στενοί συντζενήδε τα νύιθη.
Σα σι μπάλοη όα, θα ζάη α Μάτη του γαμπρού με του στενοί διτσοί σι, ν'ασημούνη τα πζοιτσία.
Θα ξεζίσοη ζύζι, κουφέτε τσαί παράδε ότσι είνι έχουντε φχαζίστηση.
Αφού πλέα σι ευτσηθούνι, θα σι βάλοη τάσου, ποία ταν αρχά α Μάτη του γαμπρού.
Του κράτσε από τα σεντούτσα θα σι παραδούει το γαμπρέ α Μάτη τα νύιθη αούα, ενεί λίγα ο Θεό περσσά.
Ο γαμπρέ θα θιλή τα χέρα σι τσαί θα νι δούει παράδε, τα χάζη.
Θα μπάλοη γλυκά θα ποίωη γκανά χορέ τσαί απέ θα μαζουθούνι ο καθερένα τθαν τσέα σι.
Καλέ ξημέρουμα θιλενάδε τσαί θίλοι μι, μαζουθείτε έμε έχουντε πρεσσοί δουλείε για το στεφάνι.
Τίτιντα τσαι Πέφτα – του Μάτζη .
Κουιτέ : από το βιβλίο «ΚΡΑΥΓΗ» Διαστευή τσαι γραφτέ τθα Τσακώνικα από τον Πάνο Μαρνέρη .
Πάσα βοά πφι έννι ορού ένταοι τα καμπτζία α συγκίνηση αλλά τσαι α χαρά
Ένι ατςά.
Ο 'τθε πορούντε να διαννοηθήτθε τα προσπάιθα πφι είννι ποίντα .
Ενι πρέπουντα να σεβαστούμε τα προσπάϊθα έντανη, να νι δενάτσουμε τσαι όχι μόνιου.
Φχαριστού .
Εμέ Νιούντε Τσακώνικα ………Μιχάλης
Τίτιντα τσαι Πέφτα – του Μάτζη : Α Τσακωνοπαρέα …
Διαστσευή τσαι γραφτέ τθα Τσακώνικα από τον Πάνο Μαρνέρη….
—Έτζε Μαρία τα τσέα ντι
Τσαι ξοίκαξε του δουλείε ντι, ο 'νι έχου να ζάου κχίπτα.
Α έρμο Μάτη μι έκι χκιουπικχουμένα … — Τσι να ποίου έδαρη α χολιατά, γκανένα ο 'νι νίου μι!!!
Εζού έμα μιτσουτέρα από τα αλησμόνετα αφούτςια μι.
Α μάτη μι έκι φωνηάντα αλλά εζου ο 'μα νιούα μπίτι .
Έμα  χρονού .
Οι αμέρε ήγκιαει περούντε, τσαι οι Γερμανοί ου'γκιαει έχουντε σκοπό να φύτσωει .
Ήγκιαει δενάχουντε πιο αγριευτοί από
Το ότσι άμα εκάναει..
Βαλήκαει σκοποί γιούρε από τα Καλάβρυτα τσαι γκανένα ο 'κι πορού να φύτσει .
Εκάνε έτανη α Καταρατά Δέφτερα τσαί μπρού φουκίσει, ενιάτθε α κχαμπάνα .
Οι Γερμανοί σκορκίαει σε όλοι του τσέλε .
—Άντε τσαι ένα μπέτσιμο τσαί τθό σκολείε ογλήγορα, εϊδατάνει.
—Τσι είνι θέντε νάμου τάχατες;
Τα τσέα σκορκίαμε σαν πουλία.
Ο ατςέ μι αϊθη άτζε πράματα τα τσελή τσαι ζάτσε να σι γκριούψει τθα περιβόλια .
…..Αγάκη τσαι όχι πόλεμο θιλενάδε τσαι θίλοι ..Τσαι υγεία…….
Τίτιντα τσαι Πέφτα – του Σερικχή .
Κουιτέ  από το Βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
…..Γειά σου Νιχάλη Λεβεγκία με τα Τσακώνικα ντι …..
Εζου ο Πάνο ο Μαρνέρη ένι πρεσσιού περήφανε για ένταοι τα Τσακωνόπουα
Γιατσί θα κχοντούνει τα γρούσσα ζωντανά .
………..Εμέ Νιούντε Τσακώνικα ………..Μιχάλης .
Κουιτε: Από το βιβλίε «ΚΡΑΥΓΗ»
Διαστσευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη …
Τα Τσιουρακά οι καταρατοί εστάτθαει τσαι γυμνούκαει τα Καλάβρυτα.
Άγκαει τα πράματα, άγκαει τα ζώα, άγκαει τα προύατα, σ'άγκαει όα .
Ότσι έμαι έχουντε τσαι ό 'μαι έχουντε σε ατθαήαει.
Άγκαει του προίτσε από του σιατέρε, 'δάκαει του τσέλε, σε ποτσούκαει όα τθα τρένα τσαι σ'αποσούκαει τθο Διακοφτέ.
Σε ατθαήαει όα.
Ο αφήκαει ούτε τα μαγαζία μαειδέ του τσέλε .
Τα Τσιουρακά να μου κατακρέβαι τσαι τα Δέφτερα να μου δάκαει τσαι να μου σκωτούκαει .
Τα Τσιουρακά τ'αργά απαγορεύτε σε όλοι να μπαήουει τάτσου .
Εκλείκαει νάμου τάσου .
Τα Δεφτερα τα σύνταχα Ντούτσε α κχαμπάνα του Αγίου.
Να μου εϊδατάνει να νάρουμε από ένα μπέτσιμο , νία ναμερού φαΐ τσαι να μαζουτθούμε τθο σκολείε.
Ένι θυνικχουμένα ό τσι έτανη ταν αμέρα έκι έχα πρεσσά κατσαφάρα.
Ο ουρανέ κατακούβανε τσαι από τα πρεσσά κατσαφάρα ο 'μαι πορούντε κα, κα να οράμε ό ένα τον άλλε.
…..Να έχουμε αγάκη του καρδίε νάμου τσαι να έχουμε υγεία…
Τίτιντα τσαι Πέφτα – του Φλεβάρη .
Κουιτέ  από το Βιβλίε «ΚΡΑΥΓΗ»Διαστσευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη .
………Εμέ Νιούντε Τσακώνικα ………..Πολυξένη
Τίτιντα τσαι Πέφτα – του Φλεβαλρη : Α Τσακωνοπαρέα…….
Αντεχουμένα νι έμα τθο Σταθιμό, τσαι απ'όρπα τραβήαμε για τα πορία προς το Γυμνάσιε, τάσου απο του χούρε .
Σαν εσούκαμε τάνου οράκαμε το Ντίνο νάμου τσαι το τσείε μι .
Ήγκιαει ντουτοί με τό χαριστσικό βόλι, τθαν ίσιε μερία ο Ντίνο τσαι τθα σοβά ο τσείε μι κχίπτα αλλιά .
Σε βαλήκαμε σ'ένα τσύλικα, τσαι σ'αποσούκαμε κάτου.
Εζου καμπτζί τότθε, ένα βούα αβέρτα, αλλά από ταν άβα μερία έμα κανοποιτά πφι εμπορέκαμε τσαι σ'αποσούκαμε κάτου ως τ νεκροταφείε, γιατσί άλλοι ο κατανέγκαει α σι κχαμπαήσουει ως ταν άβα μέρα .Ταν άβα μέρα με τα τσεία μι συνταχούλια συνταχούλια ζάκαμε το νεκροταφείε .
Από κοντά τσαι α μιτσά Ιδαμάντω .
Έμαει σκάφουντε αγάλι αγάλι με το στσέρπανε τσαι α μιτσά Ιδαμάντω έκι αναιμούκχα τα χώματα ταν άκρα με του χούφτε .
Κοντά το δειλινέ κατανέγκαμε τσαι σκάβαμε κχάμποσιου μάλλον αρτσετά ..
Στσέμαει να ζάμε τα τσέα να φάμε κάτσι .
Έκι θέα τσαι α τσεία μι α Ελένη να οράει τα καμπτζία σι.
Πφ'εζάκαμε νι επέτσε α Μάτη μι : —Κάτσα εκιού με το Γιώργο τσαι τα
Καμπτζία τσαι θα ζάου εζού το νεκροταφείε.
Α τσεία Μάρω δούτσε νάμου γκριουφά από τουρ άλλοι λίγο κρασί σ'ένα γυαλί .
Μ'έκεινη εκχρίε α Μάτη μι τα σούκχα σου.
Το Βάμα τσαι οι κουιτοί από του γουναίτσε ενιάτθαει ως το μοναστσήρι ταρ Άγιε Λαύρα, οπά πφι ατθαΐστε α σημαία ταρ επανάσταση το  με καμάρι .
Έντανη τα βοά
Να κχαμπάει α σημαία , για πένθη τσαι οι κχαμπάνε να ντούνει χλιβερά
Α ούρα α κα θιλενάδε τσαι θίλοι …Με υγεία …
……… Εμέ Νιούντε Τσακώνικα ………..
Τίτιντα τσαι Πέφτα – του Νοέμπρη : Α Τσακωνοπαρέα …
Το στεφάνουμα, ταρ Ελένη Μάνου
Όλοι οι καλεστοί τθον άγιε εινι αντεχουμένοι τον Ησαϊα.
Είνι κειράζουντε τα νύιθη έτρου για να γελήνωι, άμα ένι κίνα το κρασί, νή νάκια όνι κίνα νι, πάλε είνι αούντε, ορί τθαν τσέα ν'ένι κατακίνα, όρεγι ένι ποία τα σιγανοπαπαϊδία.
Ο παπά, ο κουμπάρε, τσαί παραμαλίς ο γαμπρέ ένι ερέχου τον εμπεά σι από του θίλοι σι.
Το ζακόνι έκι να ξεζίχωϊ κουφέτα, νύγδαα τσαί καρούμπαλα.
Αμα ναϊθεί το μυστήριε τθα Γαστένιτσα οι συντζενήδε είνι ασπασκουμένοι τα στέφανα τσαί είνι ξεζίχουντε τθο δίσκο του παπά παράδε, πρώτα ο νονέ, πφη ένι τσαί ο κουμπάρε, απέ οι γονίε τσαί όλοι οι άλλοι καλεστοί.
Απέ ο νονέ ένι αξιούκχου τον γαμπρέ, ν'ένι ατθαϊχου τσεί βολέ φωνιάντου μαζί με του καλεστοί άξιε, άξιε!!!
Το ίιδε ένι γινούμενε με τον νονέ από κάπε άλλε συντζενή μετά το αξίουμα του γαμπρού.
Τσαί οι δύου θα τάτσωει κάτσι, ο γαμπρέ θα τάτσει ένα τραπέζι νή ότσι άλλιου, το ίιδε τσαί κουμπάρε τθον άντρωπο πφη θα νι ατθαϊσει, ένα τραπέζι έκι το πιο συνηθιστέ.
Οι συντζενήδε πλέα είνι ευτσηκχουμένοι τθου νιογάμπροι τσαί είνι μπαήντε τάτσου από τον άγιε να κιάσωι το χορέ.
Άοτε ο χορέ έκι σταλικχούμενε τθαν άωνα.
Οι συντζενήδε τα νύιθη είνι χορέγγουντε τον γαμπρέ τσαι του γαμπρού τα νύιθη.
Το πρώκιου τραγούιδι πφη θα νιαϊθεί μετά το στεφάνουμα ένι:
« Σήμερα λάμπει ο ουρανός, σήμερα λάμπει η μέρα,
Σήμερα στεφανώνεται ο νιός ή ο αητός την περιστέρα,
Με το βαγγέλιο της Βλαχιάς, με το Χριστό της Πόλης…»
Άμα ο τσαιρέ έκι καλέ ο χορέ τθον άγιε νή τθο ίσιμα, έκι ίκχου νία δύ ούρε.
Απέ απουρτέσε τα βιολία, το καμπζί με το δίσκο με τα στέφανα τσαί τα κουφέτα, οι αμπάδε, το νιο αντρόγυνε τσαί ο κόσμο είνι έγγουντε τθαν τσέα του γαμπρού αλλά όχι από ταν ίιδε πορεία πφη εζάκαει τθον άγιε.
Καλέ ξημέρουμα θιλενάδε τσαι θίλοι μι.
Ένι έγγα να προάβου να ν'άρου κουφέτα από το δίσκο.
Τίτιντα τσαι Πέφτα – του Αγούστου : Α Τσακωνοπαρέα
Τα ούσματα ταρ Ελένη Μάνου
Από του μισαμεζίου ταν Τσουρακά, έμε έχουντε τα ούσματα, τουρ ετοιμασίλε για να στολίσουμε τα νύιθη τσαί το γαμπρέ, τον καθερένα τθαν τσέα σι.
Του παλαιοί χρόνου α νύιθη έκι φορούα τον τζουμπέ σι.
Ακόνη τσαί νία κατουτέρα έκι κουνίντα από νιά αρχογγίσα το ατιλάζι, βραχάνι από μεταξωτό ατιλάζι ντζανταφυλλί, για να γκιουθή νύιθη.
Ν'ήγκιαει έχουντε σε καλέ αν έκι τυχαίντα να νι κουνίτσωι για στεφάνι.
Α νύιθη νάμου ένι κασημένα σε νια καρέγκλα ίκχα τθαν ποϊδία σι ένα ασημένιου κιάτε με ύο τσαί λαλούιδα.
Οι θιλενάδε σι, νία από πάσα μερία, ίσα τσαί σοβά, είνι πρέχουντε του πρεξούδε σι.
Πρώτε ένι παρίου ο αφέγγη σι, με ένα ασημένιου παρά τθαν χέρα, να νι ευτσηθή.
Ένι βρέχου τον παρά τάσου τθο ύο τσαί ένι σταυρούκχου τα τσουφά σι.
Θα ξεζίσει τον παρά τάσου τθο κιάτε τσαί θα νι ευτσηθή, θιού νι σταυρουτά.
Αράδα θα ευτσηθή, α Μάτη σι, τ' αφούτσια σι, οι συντζενήδε τσαί οι καλεστοί όλοι με τα ασημούματά σου.
Α τσία Βασίλαινα με τουρ άλλοι γουναίτσε είνι τραγουϊδούντε:
Του παλαιοί χρόνου τθον Πραστέ ήγκιαει χτενίζουντε τα νύιθη ποίντε ένα σταυρέ τάνου τθα τσουφά σι.
Ήγκιαει αζίκχουντε νιά λόιδα, λίγοι τζίχε από ταν ίσα μερία τα τσουφαλή
Τσαί ν'ήγκιαει έγγουντε από σοβά τσαί το ενάγκιε,
Νία λόιδα από σβά ίσα.
Κα αργακινά θιλενάδε τσαί θίλοι μι, ένι έγγα να 'ράου τσ' ένι γινούμενε τθαν τσέα του γαμπρού.
Έμε νιούντε ΤΣΑΚΩΝΙΚΑ.
Τίτιντα τσαι Πέφτα – του Γενάρη .
Ο Νιχάλη νάμου ένι έχου τον όγο .
Νιχάλη καμπτζί μι κα χρονία να έχουμε τσαι νά μάθουμε πρεσσά Τσακώνικα.
Φχαριστούντε ντι.
Τίτιντα τσαι Πέφτα – του Γενάρη  : Α Τσακωνοπαρέα .
Διαστσευή τσαι γραφτέ τθα Τσακώνικα από τον :Πάνο Μαρνέρη .
Α μαρτυρία ταρ Ελένη Καλατζή—Μπαρλογιάννη
Ενάτθε τθα Καλάβρυτα από τον Παναγιώτη Καλατζή τσαι τα Λαμπρινά Σταματοπούλου .
Έκι έχα πέντε αϊθέ : τα Μαρία, τα Κωσταγκινία,ταν Ελπίδα,ταν Ερήνη τσαι ταν Άννα .
Στεφανούτθε το Θανάση Μπαρλογιάνη από ταν Κλειτορία, συβολογράφο.Τθα τσέα σι, πφι εγλυτούτσε από ταν ικχάρα
Ερέκαει αγκωνή για πρεσσέ τσαιρέ πρεσσοί.Τόσιου ετήνα όσιου τσαι οι αϊθέ σι βοηθήκαει πρεσσιού τα ορφανά πφι οι γονείε σου ο γλιτούκαει.
«Τα μάχη τα Κερπινή νι ένι θυνηκχουμένα .
Μπαήτσε
Όλε ο κόσμο του πορίλε να οράνει τουρ αιχμαλώτοι πφι άκια να φέρουει οι αντάρτοι .
Όλοι σε δούκαει, όλοι σ'ελυπήτθαει.
Πλέτερα ό 'νι θυνηκχουμένα .
Σ'αποσούκαει σε κχάμποσα χωριουδάτσα τσαι σι ηπγκιαει ποίντε περατζάδα .
Μπαλήκαει τα στρακιωτσιχά σου ίδιτα τσαι σε φορέκαει γουναιτσία.
Απέ σε γκρενίαει τθο κίσου μέρη του Χελμού..
Ποτέ να μην οράνει οι εψιλοί νάμου τσαι να μην νοιούμε ετστάπα φρίκη
Ο πόλεμο Σάμερε :του Πάνου Μαρνέρη .
Τίτιντα τσαι Πέφτα – του Μάτζη : Α Τσακωνοπαρέα.
Ο Πόλεμο Σάμερε …..Του Πάνου Μαρνέρη …
Ο μαθήτσε τσαι ούτε θα μάθει ποτέ ο άντρωπο .
Ογή τσαι ογδόντα χρόνου ενάτθε ο δέφτερε παγκόσμιε πόλεμο..Χάτθαει μιλιούνια.
Ύστερα είνι μπαήντε τσαι είνι φωνηάντουντε τσαι καμαρούκχουντε για τα όσα εμποίκαει .
Νι μου εγλιτούκαμε από …….
Πφουρ έσι γλιτούκχου κάκοιε αφού νι έσι σκωτούκχου ποτέ ο θα νι κατάβου.
Τάχα μι εμποίκαμε οργανισμοί για να μη ναϊθεί κίσου έγκεινη το κακό
Τσαι από τότθε είνι νατοί ένα σωρέ πολέμοι ανά το κόσμο.
Κύπρο,Βιετνάμ,Ιράκ,Αφγανιστάν ,Γιουγκοσλαυία,Συρία, τσαι Σάμερε έγκεινη .
Ο'νι υπεύθυνε μόνιου ο Πούτιν τσαι α κυβέρνηση σι
Είνι φταίντε όλοι, οι αρχηγοί σε όα τα κράτη,μόνιου οι λαοί ου νι φταίντε..
Είνι φταίντε τσα έτεοι πφι είνι ποίντε τα πράξη, αλλά είνι φταίντε
Το ίιδε τσαι έτεοι πφι είνι ξερίχουντε άϊ ταν ικχάρα..
Από τα νία μερία είνι κακηγορούντε το πόλεμο τσαι από ταν άβα νι είνι στιούκχουντε με το να απολύνουει όπλα.
Πάντα ένι φταίου έτενη πφι ένι ποίου ταν επίθεση, αλλά τσαι έτενη πφι ένι ταγίχου το κανίνι, ένι ακριβώς το ιίδε .
Έδαρη τελευταία ένι γράφου τθα Τσακώνικα αληθινοί μαρτυρίε από τα συντέλεια τσαι του σκωτουτοί τθα Καλάβρυτα.
Ένι βάνου τα καμπτζία να σι σβαήχωει για να κατάβωει το Δράμα του πολέμου..
Ένι ντρεπούμενε
Για σ'ενίου τσαι για όλοι νάμου, να ξοικάξου τουρ εψιού
Ένταοι τα αθώα καμπτζία, ένι ντράπου να ξοικάξου το ταχία..
Να σταμακήσει ο πόλεμο έδαρη..Έγκεινη ένι το μύνημα νάμου..
Κουιτέ  από το Βιβλίε «ΚΡΑΥΓΗ» .
Το Τσινούρτση νάμου άςι : Το Όμορφο Λενάτσι νάμου.
Να ποίετε έκεινη πφι ένι πρέπουντα : Εμου έτθε νιουρίζουντε.
…………Εμέ Νιούντε Τσακώνικα …….Λενάτσι Αγιε Λίδι .
Τίτιντα τσαι Πέφτα – του Σερικχή :α Τσακωνοπαρέα .
Κουιτέ: από το Βιβλίε «ΚΡΑΥΓΗ»
Διαστσευή τσαι γραφτέ τθά Τσακώνικα από τον Πάνο Μαρνέρη .
Οι Γερμανοί ήγκιαει έχουντε σταλιχτέ τα πολυβόλα ατζά νάμου.
Έμα ίκχα από τα χεράτζα σου τα καμπτζιούλια μι .
Ερέσμαει το Σταθιμό.
Ξάφνου ενιάκα τα Βγένω να κουίζει : — Τουρ ατςοίποι σε
Σκωτούκαει τθα χούρα του Καπή .
Ο 'νι θυνικχουμένα κιά αφήκα το σιατέρη μι , παλιοκάμπτζιουλε ακόνη.
Κιάκα το Πάνο μι από τα χέρα τσαι δρανήαμε κατά τάνου.
Αποκίσου από το Γυμνάσιε ανταμούκαμε τον Τάκη το Κότσινε .
Έκι γλυτουτέ .
Νι ένι θυνικχουμένα με ένα μπέτσιμο τθον ώμο τσαι ότσι από το μουστάτσι
Σι έκι τςάχουντα αίμα .
Εσούκαμε οπά τάνου.
Τσινήκαμε να ψαφήνουμε τάσου από τα τσιφάρια για του διτσοί νάμου .
Έμαει πατούντε τάνου σε άψυχοι κορμοί .— Κακούργο, φωνιάε νία γουναίκα, θα μη νι σκωτούερε..
—Τσι ένι αούα συλλογίσμα, αφού όλοι σκωτουτοί είνι ;
Ερέκαμε το συτζενικό μι τσαι τον ανηψιέ μι το Βασίλη.
Ήγκιαει έχουντε από νία σιφαίρα τθο σιντοβότανε,τα χαριστσικά ντουφετσία.
…..Από τα νία μερία να θαμάζερε τάν αντρώκινε δένανη,
Τσαι από ταν άβα να σιχαίνισιου τσαι να φοζήσιου τα βαρβαρότητα σι ….
………..Εμέ Νιούντε Τσακώνικα
Το νυφούλι νάμου .
Δέσποινα Φχαριστούντε
Πρεσσιού…
……………….Εμέ Νιούντε Τσακώνικα …………Δέσποινα .
Τίτιντα τσαι Πέφτα – του Αωνάρη
Έμαει όλοι γουναίτσε .
Ένι θυνηκχουμένα τον Γιώργο τον Παπαβασιλόπουλε από τα Σουδενά, τον Τσαρουχά, όπφου νι έμαει αούντε, πφι
Εγλυτούτσε ..
Όπφουρ έμα κχαμπένα νι ανταμούκα τσαι νι 'πέκα .
—Βόηθει νία κχιαούα να νι αποσού λίγο παρακάτου .
—Τσί να βοηθείου τσαι ποίε να πρωτοβοηθείου;
Απογήτθε…
Αφού νι αποσούκα ως το νεκροταφείε νιε μπέα τς'εφύγκα .
Εδούκα κατά το Σταθιμό να ερέσου το καμπτζί μι.
Το ξενοδοχείε του Αναστασόπουλου ο δάτσε τσαι όρπα ξενυχκίαμε , με ταν Αθανασιάδου τσαι ταν Μανδηλοπούλου.
Ο δάκαει το χκήριε γιατσί ελευτερούτθε α Αναστασοπούλου τσαι μποίτσε δρακουνιού.
Ταν ούρα πφι ο Γερμανέ εζάτσε να νι βάλει κχάρα, μπαήτσε από τάσου α μανή με το σιατέρη τθαν αγκαλία σι τσαι ο Γερμανέ κλονίστε τσαι μποίτσε κίσου .
Τέσσερι τσέλε γλυτούκαει : του Αναστασόπουλου, του Οικονόμου,του Πάσχου τσαι του Καλατζή… Τάν άβα μέρα συνταχούλια κίσου τθο νεκροταφείε .
Με βοηθήτσε το καμπτζί του φεφέ, ο Θεόκλητε…
Ενέτζε ένα στσέρπανε τσαι σκάβαμε….
Αγάκη του καρδίε νάμου τσαι υγεία θιλενάδε τσαι θίλοι .
Τίτιντα τσαι Πέφτα – του Δετσέμπρη .
Μπράβο Βασίλη τσι Φχαριστούντε ντι πρεσσιού .
………….Εμέ Νιούντε Τσακώνικα ………Βασίλης πολίτης
Τίτιντα τσαι Πέφτα – του Δετσέμπρη : Α Τσακωνοπαρέα .
Κουιτέαπο το βιβλίε «ΚΡΑΥΓΗ»
Διαστευή τσαι γραφτέ τθα Τσακώνικα από τον Πάνο Παρνέρη .
Α Αδαμαντία Αγρίου ενάτθε το  τθα Πάτρα από Πατρινοί γονείε Γεράσιμο Ανδρικόπουλο τσαι τα Σπυριδούλα Γιαννοπούλου.
Έκι έχα νία αϊθά ταν Ουρανία τσαι ένα αϊθή τον Κωσταγκή .Το  Στεφανούτθε τον Κωσταγκή Άγριε εργολάβο πφι έκι ζου ταν Αμεριτσή Το  ενάτθε ο δρακούλη σου Γιάννη.Τθου  οι Γερμανοί σκωτούκαει τον άτςωπο σι Κωσταγκή.
Αμα οπιστοχωρέτσε ο Ελληνικό στρατέ α Διαμάντω έκι δουλέγκα τθον Ερυθρέ σταυρέ.
Βοηθήτσε τσαι προστατεύε με τσίνδυνε τα ζωή σι,
Πρεσσοί, ακόνη τσαι Εγγλέζοι αξιωμακιτσοί .
Συνεχίε σαν μυστικό πράχτορα τθου σύμμαχοι ως πφι α Ελλάδα λεφτερούτθε.
Βοηθήτσε Χήρε τσαι ορφανά σα συνεργάτα του Ε.Σράμμ .Το  εζάτσε ταν Αμεριτσή σαν αρχηγό για να μαζουτθούνει
Παράδε
Για το
Νοσοκομείε τθα Καλάβρυτα .)Κιμήτθε από το ΟΗΕ .
) Άτζε μετάλλιε για ταν Εθνικά σι αντίσταση από το Ελληνικό κράτη.
)Κιμήτθε
Απο τον Ερυθρέ Σταυρέ .
)Με τιμικικό δίπλωμα από το στρατάρχη Αλεξάντερ.
) Ισόβιε επίκιμο πρόεδρε απο το σύλλογο Των Καλαβρυτινών .
Να έχουμε ταν υγεία νάμου θιλενάδε τσαι θίλοι ……
Τίτιντα τσαι Πέφτα – του Φλεβάρη ..Καλάβρυτα  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη.
Όλγα μπράβο σιάτη μι έμε περήφανοι για σ'ετίου.
……..……..
ΕΜΕ ΝΙΟΥΜΤΕ ΤΣΑΚΩΝΙΚΑ …………Όλγα
Τίτιντα τσαι Πέφτα– του Φλεβάρη : Α Τσακωνοπαρέα .
Ότσι αποσούκαει όλοι τουρ ατςοίποι τθα τσεριακά χούρα του Καππή εβαλήκαει κχάρα τθο σκολείε.
Ενιούκαμε τα πήρα τθου πούμε νάμου.
Κουήαμε τσαι φωνιάμε.Κατανέγκαμε τσαι μπαήκαμε, άλλοι από τα παναϊθούρια τσαι άλλοι από του πόρου.
Τάνου τα τιψίματα τσαι ταν αντάρα όα, πατήκαει ταν Κρίνια ταν Τσαβαλού .Ταν αϊθά μι ούγειε έκι απόκχαλε εκιάτσε τσαι νιε κχαμπαήε από το παναϊθούρι ο Γιώργο ο Τσαρουχά.
Από οπά μπαήκαμε ταν αυλή τσ'έμαι κουίζουντε…
«Κια είνι οι ατςοίποι ;»Α νία έκι φωνηάντα, «Γιώργοοο,»α άβα «Κίτσιοοο», α άβα «Χρήστοοο»Κια ήγκιαει οι ατσοίποι;
Εζού εφύγκα τς'εζάκα ίσια τα τσέα.
Όπφουρ έμα ανηφορίζα έμα ορούα όλοι του τσέλε να δέσωει.
Έκι δέσα τσαι α τσέα του Μαντά .
Ένι θυνηκχουμένα πφι οπά έκι νία καρέγκλα με κάτσι πράματα .
Σε τραβήα
Τσαι σε μπαλήκα τάτσου .
Α τσέα νάμου έκι ταν άκρα τα χούρα ούγειε έκι πφειρτά με φαέ.
Ήγκιαει μπαητά όα τα ζωντανά από τα κατούγια όγω του κχάρε τσαι ήγκιαει τςούντα το φαέ.
Να έχουμε υγεία τάνου απ'όα τσαι αγάκη τθου καρδίε νάμου .
…………….ΕΝΕ ΝΙΟΥΝΤΕ ΤΣΑΚΩΝΙΚΑ ………….
Τίτιντα τσαι Πέφτα -του Μάτζη : Κουιτέ από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη
……………Εμέ Νιούντε Τσακώνικα ………….Μεταξού
Κουιτέ  από το βιβλίε
Α Δέσποινα Αγιαννιτοπούλου ενάτθε τθα Καλάβρυτα τσαι αφέγκη σι έκι ο Γιάννη Αγιαννιτόπουλε τσαι μάτη σι α Ρουμπίνη Κακλαμάνη .
Έκι έχα ένα αϊθή τσαι δύου αϊθέ.
Το  στεφανούτθε το Δηνήτρη Παπαδημητρίου , διάσκαλε από το Αγρίδι τθα Καλάβρυτα .
Εδουλεύε σα νοσοκόμα τθο «Λεόντειε» ( Γυμνάσιε τσαι Λύκειε) τσαι για πρεσσοί χρόνου δίχως πλερωνή σε καταστσηνώσε, τθα περιοχά τα Στέρνα τθαν Άγιε Λαύρα..
Είνι τα βάσανα πάρα πρεσσά πφι εζήκαμε τσαι ζυμούμαει μαζί μ'ένταοι, είτε νι έμαει θέντε νη όχι .
Τσι ένι μπορού γκανένα να αλεί τσαι τσι να πρωκιουιστορήσει.
Αποκλειστοί τθο σκολείε έμαει ορούντε του λαμπούρε, τσαι του τσέλε να δέσουει, με τα κχάρα να ζυγούνει όλιου τσαι πιο κοντά νάμου.
Βάμματα , φωνέ τσαι κουϊτοί …— Είνι δέσουντε νάμου, εμπουρλούκαει νάμου, ήγκιαει νοιρογούντε τσαι κουΐζουντε οι ματέρε νάμου, σαν οράκαει καπινοί να μπαήνουει από το πάτουμα.
Το Δράμα τθα Καλάβρυτα ένι δενάχουντα τα βαρβαρότητα του Πολέμου… Ποτέ να μη νι ξαναζήουμε…
………..ΕΜΕ
ΝΙΟΥΝΤΕ ΤΣΑΚΩΝΙΚΑ ………..
Τίτιντα τσαι Πέφτα – του Νοέμπρη .
Κχριανιδά: του Πάνου Μαρνέρη .
Τίτιντα τσαι Πέφτα – του Νοέμπρη : Α Τσακωνοπαρέα .
Κχριανιδά:
Έντενη ογή ένι ο Άγιε Παντελεήμονα, νη Άγιε Ανάργυρε ο Κχριανιδά,
Όπφου νι έμε αούντε ενεί, ογή τθον τόπο νάμου.
Ένι ένα ερημοκλήσι, ένι ανήκουντα τθα περιοχή του Μεάνου τσαι του παλαιοί χρόνου έκι γινούμενε πραγματικά ένα πάρα πρεσσιού όμορφο γλέγκι τσαι πανηγύρι.
Ήγκιαει παρείντε όρεγη από τα Βαστσίνα ,από τα Σωχά από το Ραΐζι, από τα Παλιόχωρα, ακόνη τσαι από το ορεινέ Κορακοβούνι ήγκιαει παρείντε ογή σ'έγκεινη το πανέμορφο γλέγκι.
Ένι γιορτάζου τουρ  του Ιούλη τς' ένι έχου πρεσσοί θύνητσε( θύνησε)
Από έγκεινη όρεγη το
Πανηγύρι σαν
Καμπτζί πφ' έμα.
Έδαρη ένι γινούμενε ακόνη έγκεινη το πανηγύρι
Αλλά ένι γινούμενε τα παραμονή, δηλαδή τουρ  του Ιούλη τ'αργά το καουτσαίρι .
Ένι χαιρούμενε ιδιαίτερα πφι ένι
Σ' έγκεινη το Αγιούτςι να ποίου έγκεινη το βίντεο .
Βοήθα νάμου ο Άγιε Παντελεήμονα τσαι να έχουμε ταν υγεία νάμου .
……….Εμέ Νιούντε Τσακώνικα……….
Τίτιντα τσαι Πέφτα – του Αμάη : Κουιτέ  από το βιβλίε «ΚΡΑΥΓΗ» .
Ο 'νι κουστίζουντα τσίπτα
Τίτιντα τσαι Πέφτα - του Αμάη : Α Τσακωνοπαρέα…
Ταν πορία πφι ήγκιαει έγκουντε, κιάκαει δύου ακόνη .
Οπά, τθον Πριόλιθε, οι αντάρτοι μπρου κχάμποσοι ναμέρε σκωτούκαει ένα Γερμανέ .
Σ'αποσούκαει το λοιπόν οπά, σε βαλήκαει να σκάψουει με τουρ ιίδοι σου του Χέρε του λάτσοι σου τσαι απέ σ'εχτελέκαει .
Το νέο ιδαδούτθε ογλήγορα…
Ύστερα από τα συντέλεια , εζάκα το μέρη πφι νιε σκωτούκαει.
Με πέκαει ποίερ έκι ο τάφο σι ..
Ύστερα από χρόνου εζάκαμε κίσου οπά με τα καμπτζιούλια μι τσαι ενέγκαμε τα κοκκάλια σι τθο νεκροταφείε τθα
Καλάβρυτα .
Τθα τσέα νάμου έκι σιντουτέ τσαι απαραματέ ο χολιακουμό τσαι γκιούτθε τθα κουβάνα, μπρού το ατσέ κακό, μπρού τα συντέλεια .
Όλοι οι γειτόνοι ήγκιαει δίπα νάμου, μοζούντε τσαι έτεοι μαζί νάμου, σάματσι ήγκιαει αντεχουμένει το ατσέ κακό, τα συντέλεια
Πφι άκια να μόλει…
..Να νιουρίζουμε τα του πολέμου τσαι να μαθαίνουμε από ένταοι…
……………..Εμέ Νιούντε Τσακώνικα …………..
Τίτιντα τσαι Πέφτα – του Αμάη  : Κολοκοτρώνη : του Σωκήρη ΛυσσίκατουΔιαστσευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη .
Τίτιντα τσαι Πέφτα – του Αμάη : Α Τσακωνοπαρέα ….
Κολοκοτρώνη  : Του Σωκήρη Λυσίκατου .
Το  εκάνε ταν Ελλάδα ο Γιάννη Καποδίστρια ούγειε αγωνίστε να σιάξει κράτη τάσου από τα χάματα τσαι βρονταήματα τα Πατρίδα .
Το  σκωτούκαει το Καποδίστρια,τσαι κίσου α διχόνοια.
Το  τθαν Ελλάδα κοκιάε ο Όθωνα.
Κακηγορέκαει τθα δίκη πφι ενάτθε το Κολοκοτρώνη ότσι έκι παλαίγκου να γκρενίσει τον Όθωνα τσαι αφού νιε καταδικάνει σε Θάνατε,νιε κλείκαει τθα μουντρούνια τθο Παλαμήδι .
Το  ο Όθωνα νιε χαρίε τα ποινή τσαι νι εμποίτσε σύμβουλε σι ..Έκι έχου ατσα κίστη τθο Θεό γιάκεινη μπρου από ταν ούγειε μάχη έκι αού .
Ο Θεό πογράβε τα Λευτερία
Ταρ Ελλάδα τσαι ό 'νι αρίκχου κίσου ταν πογραφή σι .
Έκι συχωρού έτεοι πφι ήγκιαει θέντε να νι βλάψουει .
Ο Αντρούτσο νιε μποίτσε πρόταση να σκωτούει του Κοτσαμπάσηδε τσαι ετήνε ο 'δέτθε με έντενη τον απογημό «Εζου ο θα
Μαγαρίσου του χέρε μι μ' έντεοι.
Το  σκωτούκαει τον υζέ σι Πάνο .
Τθα σκχώρια πφι ενάτθαει καλέτσε τον φονία του καμπτζίου σι.
Α μάτη του Πάνου ο 'κι θέα νι οπά τσαι ο «Γέρου» πέτσε:
«Ησύχασε Μάτη, έγκεινη ένι το καλύτερε μνημόσυνε του Πάνου»
Όκι φοζούμενε το Θάνατε.
Τθο Βαλτέτσι έκι μαζούκχου του πετσοκοφτοί κορμοί από τα παλληκάρια σι, διότσι ήγκιαει προκαούντε φόβο τθου ζωντανοί πφι σι ήγκιαει ορούντε .
«Έντεοι Σάμερε είνι έγκουντε τθο Παράδεισε να μη κιοτέψεντε».
Τθα δίκη σι εφωνηάε ένα:— Ντι 'νι σκωτούντε άδικα Γέρου….Ετήνε απογήτθε: — Γιάγκεινη έσι λυπούμενε
Καλύτερα
Να ντι σκωτούνει άδικα παρά δίτσαια…
Καλέ ξημέρουμα Θιλενάδε τσαι θίλοι.
Έμε στέκουντε προσοχή πουρτέσε τουρ ήρωε νάμου .
Τίτιντα τσαι Πέφτα – του Απρίλη .
Μαντρί Μήτρου Αρκούδη του Πάνου Μαρνέρη .
Να νιουρίζουμε του τόποι νάμου τσαι τουρ αντροίποι πφι αγωνίσταει σκληρά με τα τσία τσαι τα μαγκούρα για να κίνουμε ενεί το καπουτσίνο νάμου Σάμερε ..
Τίτιντα τσαι Πέφτα – του Απρίλη  : Α Τσακωνοπαρέα…..
Μαντρί του Αρκούιδη:
Έμε ογή τθα κάτου Σέα
Τθο μαντρί του Μήτρου του Αρκούιδη .
Ο Μήτρο ο Αρκούιδη, ένα από του πιο εργακιτσοί αντροίποι πφι ένι έχου νιουριστέ, έκι έχου δύου μαντρία .
Το ένα ένι έγκεινι ογή τσαι το άλλιου ατζά μερία τθο Χαχάϊ.
Με το καμπτζί σι το Θανάση έμαει γειτόνοι, ένα πόρε.
Τσαι έντενη ονοιάε τον αφέγκη σι τθάν αξιοσύνα.
Δουλέγκου μέρα νιούτθα να ζεί ταν ατσά σι οικογένεια .
Ο Παππού ο Μήτρο ο Αρκούιδη τσαι α Αννιώ α γουναίκα σι, αϊθά του Σταμάκη του Κουρμπέλη, ήγκιαει έχουντε  καμπτζία: Το Θανάση, το Νικόα , ούγειε πολεμήτσε
Τθα Κορέα,τσαι απέ ξενητεύτε τθαν Αστράλια, τα Κούλα, τα Θοδωρούλα τσαι τα Σπυρούλα .
Νία αϊθά του παππού μι του Λία του Μαρνέρη έκι στεφανουτά το παππού του
Μήτρου του Αρκούδη .
Ο παππού μι ο Λία ο Μαρνέρη(Μαρτσούκο) έκι αραμού κατά αρχή τθο Χαχάϊ μαζί με ταν αϊθά σι τσαι το γαμπρέ σι.
Όνουμα τσαι πράμα, το σόι Αρκούδη, νιατοί για τα δένανη σου.
Τθο Χαχάϊ τθο φούρνε, οπά πφι ήγκιαει φταινουμένει οι άντου, έκι έχου βαλτέ νία μονοκόμματε πάκα.
Έκι ζατέ τθο πόλεμο τα Μικρά Ασία,
Μαζί με άλλοι Τεριώτοι, Γιώργο Ντουζένη, Γιώργο Κατσικόγιαννη, Μαρνερόγιαννη τσαι άλλοι…
Τθαν υποχώρηση εχάτσε ταν αρβύλα σι τθο Σαγγάριε ποταμό τσαι έκι τςάχου δύου ναμέρε μ'ένα άρβυλε.
Οι τόποι έντεοι οι ιεροί με του προγόνοι νάμου
Έρμοι είνι απαραματοί,
Λησμονετοί τσαι παραγκωνιστοί
Τσαι σε πρεσσοί από σ'ενεί ούτε του θύνητσε νάμου.
Κουιτέ  από το Βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη .
Τίτιντα τσαι Πέφτα – του Γενάρη : Α Τσακωνοπαρέα .
Α Χαριστσικά
Ντουφετσία (Βολή)
Ο Αργύρη Φερλελή πφ' εγλυτούτσε να τσι επέτσε :
— Απέ ενιάκα σι να παρήτθωει οπά κοντά νάμου… Κράπ, κράπ κράπ…Τσι ένι γινούμενε… Εζου ό'μα τσαι νιουρίζου
Από χαριστσικά βολή, τσαι ποίερ έκι νιουρίζου;
Μπαμ ,μπαμ Έδαρη έσα
Μαζουκχούμενε,κίσου έσα χαλαρούκχου λίγο το κορμό ντι ,κίσου μαζουκχούμενε.
Ούρε νιάμισε ούρα στσεδόν…
….Εκάνε
Τσαι α σειρά μι …….
Εκάνε τσαι 'νίου α σειρά μι κάκοια στιμή .
Με πέτσε ένα γείτονα ο Αργύρη τα Φώτω…Αργύρη!
Αργύρη!
Μ'εκι ποίου.
Εζου ο 'μα
Απογηκχούμενε έμα ποίου το σκωτουτέ..
Αργύρη εκάνε α ούρα νάμου μ'επέτσε.
Μπάμ, μπάμ,νιε ξερίαει δύου σιφαίρε.
Ενιάκα ματερούλα μι..
Τσίπτα άλλιου ο νιάκα .
Ενιούκα κάτσι τα τσιουφά μι τσαι μ'επρίε το αίμα… Ο περάτσε ούτε ένα λεφτέ μ'αβράε ένα τσαι μη νι εξερίε ογή τα τσιουφά μι.
Μ'εφαγγήστε ότσι ελύτσε α τσιουφά μι .
Έκι ακριβώς απανούσε μι .
Θα μ'άτζε τσιουτθά όπφουρ εδενάε .
Επεράκαει απ'όρπα τσαι εζάκαει παραπέρε, Ενιάκα τον αιθή μι τον Κίμωνα, έκι μιτσούτερε μι .
Γιατσι μ'έτθε σκωτούντε;
Τσι νι μου εμποίκα;.
Ο νιάκα τσίπτα άλλιου παρά ένα μπαμ .
Σε λίγο σταμακίαει όα .Εψάκα τα σούκχα μι από τα παγουτά αίματα.
Έμα ορού …Ναι οράκα του Γερμανοί να ποτσούνωει τα μουάρια.
Ο αργήκαει πρεσσιού φύγκαει ……..
Το Δράμα τθα Καλάβρυτα αμογημό ο 'νι έχουντα ..
Ανέ ντούμε παλάνια τσαι, ανέ δενάτσουμε ότσι α ηρωικά προσπάϊθα πφι ένι ποίου ο Νιχάλη μαζυ τσαι τα άβα καμπτζία ένι αξίζα …
Αίφνης ενιάκα νία βουή δενατά τσαι αλλόκοτε πφι ανεμούμα τον αέρα .
Έκι από του γουναίτσε πφι ήγκιαει ζατοί πρώτοι τθα μερία του κακού.
Φύγκα τσαι Ζάκα το Σταθιμό πφι έμα έχα αφητέ τα καμπτζία.
Τθα πορία ανταμούκα ένα σιατέρη γειτονόπουλε, τα Νίτσα του Μαντά.
—Όλοι οι ατςοίποι είνι σκωτουτοί τθα χούρα του Καπή, με πέτσε με βάμματα τσαι δενάε μι το μέρη .
Εσούκα τα χούρα .
Τσι να 'ράου.
Όα α παγιάδα πφειρτά με χρώματα απο φορεσίλε.
Εδρανήα με όσα δένανη μ'έκι απαραματά.
Ανταμούκα το Τάκη το Κότσινε πφι έκι λαβουτέ .Ούτε πφι νι ερωτήκα τσίπτα.
Εσούκα οπά πφι ένι α σαμερινά μπασιά.
Ερέκα τα μαμού τσαι τα συτζενικά μι με τα καμπτζία .
Ήγκιαει έχουντε ερεστέ τον Αντώνη .
Μόνιου τα χαριστσικά ντουφετσία, ο 'κι εχου άλλιου λάβουμα .
Νιε βαλήκαμε σ'ένα μπέτσιμο τσαι νι αποσούκαμε τθο νεκροταφείε.
Νι αφήκαμε οπά μπετθέ τσαι εζάκαμε κίσου τάνου να ερέσουμε το γαμπρέ μι .
Νι μπαλήκαμε τάσου από ένα σωρέ από σκωτουτοί .Ο κορμό σι έκι γαζουτέ από σιφαίρε…
Με το καλέ να ξημερουθούμε τσαι με υγεία θιλενάδε τσαι θίλοι.
Τίτιντα τσαι Πέφτα –του Απρίλη.
Τίτιντα τσαι Πέφτα – του Απρίλη : Α Τσακωνοπαρέα ..
Θωμαή τσαι Σιούλα Γειτόνισε  : Του Πάνου Μαρνέρη .
— Βρέ σίο πφι να νι μου φάει α αλεπού τς'αλεπού να ένι εζού .
— Τσαι παθήτσερε Σιούλα;Με του κότθε σε βαλήτσερε συνταχούλια ;
— Τσι να ποίου βρε θωμαή , Ορή ξεχάκα να κλείου το κοτοτσέλι τ'αργά τσαι ένταει τα συχιατθά με τα σύνταχα, μπαήκαει το ξουστάγι τσαι γιομήκιαει το τόπο κορκατσίλε.
—Ουουου τσέ παθήτσερε α κακοϊδύστυχο, ταν ατσιπέρη
Ντ'οράκα πφι έσα πετσιλίζα .
— Επέκα να … Αμπρία ένι παρία να νι ποίου έτρορή ( έτρου Ορή )
— Καψο Σιούλα τσαι κιού
Ο 'σι ορούα τσι ένι γινούμενε
Μ'έντανη ταν ακατανόμαστε αρρώστσεια ,κίσου ο θα ποίουμε Αμπρία.
—Εζού Θωμαή
Ταν Ανάσταση του Χριστού θα νι κιμίου , τσαι κοιμασίλε θα
Ποίου τσαι όα .
—Δίτσιε έσι έχα Σιούλα
Αλλά τσι ν'αλεί γκανένα έντανη ένι α Δεύτερε Χρονία με έντανη τα πλεμονάρα
Τσαι φως ο'νι ορούα ..
— Ορή γειτόνισα μι , μη νι αφήνερε να ντ'άρει ακατούσε .
—Τσαι τσι να ποίου Βρε Σιούλα….
Ακιστάμα
Πλέα .
— Ορή Να ποίουμε όλοι τουρ 'κοιμασίλε σα να μη τςάχει τσίπτα.
— Πορούντε έμε να ποίουμε τσαι κάτσι άλλιου;
— Πφου ό 'με πορούντε , να μη ποίουμε τσίπτα τσαι να χολιάμε, να
Ψιουχοπακουθούμε τσαι να τςάχουμε γι άβα …
— Έ τότθε να νι μπάλουμε από τον εμαλέ νάμου τσαι να ποίουμε όλοι
Του κοιμασίλε τσαι όα τα αναπαρούματα για ταν ατςά γιορτά .
— Χάϊ χαλάλι γειτόνισα μι
Με το καλε να ξημερουθούμε τσαι με το καλέ να μόλει τσαι α ατςά αμέρα ταρ Ανάσταση .
Χριστέ ντε 'με απαντέχουντε , απ 'το τάφο ντι να τθάρε
Από ψεά τουρ Ουρανοί, το κόσμο μη ξεχάρε….
Τίτιντα τσαι Πέφτα – του Αωνάρη : Α Τσακωνοπαρέα .
—Θωμαή εεε Θωμαή α ούρα κα βρε γειτόνισσα
— Βρε βρε βρε κια έσι δρανήντα όα τα συνταχινά τσαι ο νιάτθερε μαειδέ τσ'οράτθερε ..
— Εζάκα να οράου τα τσεία μι τα Δηνήτρω, ενιάκα ότσι ο 'νι τσαι τόσιου κα τσαι πέκα, ανέ ζάου να νι οράου ..
—Πφουρ ένι Σιούλα ;
Κακοιτσίε χάμου απο 'τσι ενιάκα .
— Ναι α έρμο, Πφουρ ένι γινούμενε ο άντρωπο, μούτζουνε Θωμαή ..
Έκι λεβεντογουναίκα Μούζα ό'κι ατθαήχουντα το σπαϊθί σι ..
— Άμα μόλει ο τσαιρέ γειτόνισσα…Αφε σι τσι σε περαήα τσαι εζού με τα τσεία μι τα Γιωργού .
—Λέχου ένα καφέ να κίουμε βρε Θωμαή …
— Έα Έα
Σιούλα, έα καού παρία ..
— Α ούρα κα τς'από κοντά τσιόατες .
— Καουρ εκοκιάρε , κάτσα κάτσα να σ'αλήουμε ..
— Ένι έχα ένα παράπονε γειτόνισα…
—Τσι παράπονε γειτόνισσα ;
—Τόσε τσαιρέ ένα πόρε μαθές τσαι νία βοα, καημό νι ένι έχα το φετάνι ο πέτσερε μι νι.
— Βρε Σιούλα τσι να ντ'αλήου, α τσεία μι α Γιωργού α μακαρίτσι μ'κει έχα πετέ κχάμποσα,ήγκιαει αούντε έκι α καλυτέρα τσι ν'αλήου τσαι εζού …
— Ορή ενίου με πέκαει εκιού
Θωμαή έσι α καλυτέρα, τσαι με κακοκάνε ,ένα πόρε ετθε με πέκαει τσαι όσι νιουρίζα εκιού ;
— Έα Έα ο καλιάε βρε γειτόνισσα , μη χολήνερε ..
..Καλέ ξημέρουμα θιλενάδε τσαι θίλοι.
Αγάκη του καρδίε νιούμου …
Τίτιντα τσαι Πέφτα – του Δετσέμπρη  : Α Τσακωνοπαρέα .
Παππού εγγονέ
Διαστσευή τσαι γραφτέ ΤΘΑ ΤΣΑΚΩΝΙΚΑ: από τον Πάνο Μαρνέρη
—Παππού έτθαει μπαήντε να αλήετε τον Άγιε Βασίλη παλιά;
—Ναι σιάτη μι έμαει μπαήντε ..
—Τα παραμονά ετθαει μπαήντε;
— Ναι αλλά τα Μεσάνιουτθα: Μετά του Δώδεκα α ούρα έμαει
Μπαήντε , έμαει ζαουκχουμένει τσαι ένα ταγάρι….
—Το ταγάρι τσι νι έτθαει θέντε ;
— Πρεσσοί ήγκιαει φτωχοί πρεσσιού τσαι ου 'γκιαει έχουντε παράδε, τότθε να μου 'γκιαει δίντε καούϊδα ,πορτοκάλια, κάρυα, ασκάε νύγδααα ετσιτάπα καούϊδα ..
Ενίου νία βοά με δούκαει νία χούφτα λαδουτά φακά, νία άβα βοά ένα κρέμου.
— Χαχαχα γούστο έκι έχουντα ..Ετθαει τθαΐχουντε το κόσμο όα νιούτθα ;
—Έντεοι οι δύου εβδημάε ήγκιαει γιορτάρε αμέρε τσαι νιουκοτσιουραίοι ήγκιαει αντεχουμένει νάμου .
—Έα να σι σβαήσουμε παππού …
Αρχά του μήνα τσαι αρχαχρονία,τσ' αρχά του καού νάμου χρόνου.
Αρχά πφ'εμπαήτε ο Χριστέ τθα γης για να τςαχίτσει
Άγιε Βασίλη ένι παρήου, από τα Τσεσαρεία
Εν'ίκχου εικόνα τσαι χαρκί, χαρκί τσαι κααμάρι
Το κααμάρι έκι γράφουντα τσαι το χαρκί έκι νιούντα
Βασίλη από κια έσι παρίου;
Τσαι από κιά έσι κχαμπαίνου ;
Από τα Μάτη μι ένι παρήου τσαι το σκολείε ένι έγκου
Κάτσα να φάρε κάτσα να κίερε κάτσα να τραγουδήρε
Ενίου α ματερούλα μι, τραγούϊδα
Ο με μαθήτσε
Μον με μαθαίνα γράμματα τραγούδια ο 'νι ξέρου
Αν έσι τσαι γραμμακικό άλε ταν αλφαβήτα
Τσ' τθο μαγγούρι
Ακχουγκίε νι να αλεί ταν αλφαβήτα
Χωρέ μαγγούρι τσαι τσερέ χωροί βαστοί αναιμούτσε
Τσαι τάνου τα βαστάρια σι πφέτζικα έκι λαλούα
Κχαμπάτσε τσαι α πφέτζικα να βρέτσει το φτερέ σι
Εβρέε τον αφέγκη σι τον πρεσιουχρονιστέ νη (πασιουχρονιστέ)
..Χρόνου πάσιοι με το καλέ να δετθούμε το …..
Τίτιντα τσαι Πέφτα – του Μάτζη  .
Κουιτέ : από το Βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Έτρου να συνεχίσερε λεβέγκη μι .
………….Εμέ Νιούντε Τσακώνικα….……Βασίλης Πολίτης
Ενιάκαμε νία ατςά φωνά .
Έκι α Βασονιά Παν.
Φερλελή:
«Κακούργε κια ετθε έγκουντε;
Τα καμπτζία νάμου τσαι τουρ ατςοίποι νάμου σε σκωτούκαει τας' το λάκωμα του Καπή.
«Για σώπα να νιάμε τσι ένι αούα έντανη α γουναίκα;» Έκι αούα α Μάτη μι .
Έκι κχοντούκχα ένα κάλι να ακχουγκίχει.
«Γιούρισε κίσου να οράμε τα καμπτζία νάμου» επέτσε .
Έτρου σούκαμε τθου Καπή το Λάκωμα τσαι τσι να οράμε.
Όλοι οι ατςοίποι σωρέ, γκανένα ο 'κι νιουρισκούμενε, με τουρ εμαλοί σου τσυχιτοί τάτσου από του τσιουφάλε σου.
Κιάτσε α μάτη μι με του χούφτε τουρ εμαλοί τ'αφέγκη μι τσαι απο τουρ αϊθήνε μι τσαι σ' έκι Βάνα τάσου τθου τσιουφάλε σου .
Απέ κατσάτσε σ'ένα κοτρώνι τσαι φωνηάε δενατά : « Θεό μι … Οι μαλοί μι…»
Εμπαλήτσε τσαι άβα νία φωνά…Ο 'κι φωνά έκι αρακαλητέ…..
Έμε στέκουντε προσοχή πουρτέσε σε έντεοι του γουναίτσε τσαι σε όλοι πφε θυσιάσταει .
Τίτιντα τσαι Πέφτα –του Μάτζη : Άγιε Σοϊθία  του Τανέρ Ακσάμ : Διαστσευή τσαι γραφτέ τα ΤΣΑΚΩΝΙΚΑ από τον Πάνο Μαρνέρη
Τήτηντα τσαι Πέφτα – του Μάτζη  : Α Τσακωνοπαρέα .
Α συνέχεια: Άγιε Σοϊθία  του Τανέρ Ακσάμ
Έτθε αούντε ο Ερντογάν τσαι ο Μπαχτσελί να κατάβωει τουρ όγοι πφι όλε ο κόσμο του πλανήτα ένι έχου αρνηκικά εικόνα για του Τούρτσοι ;Ένα Ρώσε πρεσιού μορφουτέ του δέκατου ένατου αιώνα ο   ονομακίε όλοι του λαοί πφι εσιάνει τσαι εδενάνει πολικισμό .
Σε ένι Βάνου κατά χρονολογικά σειρά : Αιγύπτιοι, Κινέζοι,Ασσύριοι,Βαβυλώνε, φοίνιτσε, Τσελτανοί, Ινδοί, Πέρσε Έλληνε,Ρωμαίοι, Άραβε, Ευρωπαίοι.
Το αντίθετε του Θεκικού πολικισμού ένι ο Αρνηκικό πολικισμό τσαι έντεοι ήγκιαει: οι Ούνοι, Οι Μογγόλοι, τσαι οι Τούρτσοι πφι λίγοι βολαί αστράβαει, αλλά το τέλη πφουντέτθαει τσαι χάτθαει .
Ενέγκαει τα συντέλεια τσαι εθανατούκαει πολικισμοί, τσαι αφού σκορκίαει ότσι απαραμάτσε γιουρίαει τθαν αφάνεια .Άκια να αλεί γκανένα ότσι παρησιάσταει ταν ιγής να ποίωει το καταστρεφκικό σου χρήε
Τσαι τσίπτα άλλιου .
Οι Τούρτσοι
Όκια τσαι σε ούγειε τόπο ετσαχήκαει τθα Βαλκάνια πατήκαει τσαι μουκριούκαει
Πρεσιού παλιά έργα πολικισμού .
Καλέ ξημέρουμα ..
Τίτιντα τσαι Πέφτα – Αυγούστου : Θωμαή τσαι Σιούκα : του Πάνου Μαρνέρη
Τσι επέκατε πεθυμήκατε του γειτόνισε;
Όλοι σε πεθυμήκαμε.
……Εμέ Νιούντε Τσακώνικα ……..,
Τίτιντα τςαι Πέφτα– του Αγούστου: Α Τσακωνοπαρέα.
Θ:Σιούλα ελίκαμε..
Τσι κάψα ένι έντανη;
Σ:Βρε τα κοτρόνια λίκαει…..
Θ:Από ταν άβα μερία καουτσαίρι ένι, θα ποί τσαι του καΐλε σι.
Σ:Βρε να πει αλλά όχι τσ'έτρου καημένα..
Θ: Ο 'σι μπορούα να ποίερε τσίπτα, όρεξη μπίτι για μπίτι .
Σ: Νία μαρμουλία νία τεμπελία σαν ουκινιαστέ χκηνέ μαθές..
Θ: Θα κχοντούει τσαι ναμέρε από τσι είνι αούντε .
Σ: Ορή κακότθο τα νιούτθα ένι ανοίντα το βόρινε παραϊθούριτσαι ένι κχαμπαήχουντε το Ρυάτσι αλλά ταν αμέρα μούτζουνε …
Θ: Σ' ενεί μέρα νιούτθα τσι να ντ'αλήου φούρνε ..
Σ: Βρε α τςιτςιρόνα ένι κχράντα
Τσι ν'αλεί γκανένα ….
Θ: Άκια να ζάμε γκάνα μπλουτςιάρισμα αλλά κιά τέϊτα τύχη.
Σ: Καψο Θωμαή Κια να τσίψερε κοτού ένι γκανένα
Να ζυγούει το χειόθασσε μ'ένταει όα τα γυμνοκώλυκα όα ήμαρτον πλέα ..
Θ:Ε άνει οι χρόνου Σιούλα, έδαρη τάσου το τόπο νάμου με το κιάλι έμε αγναντέγκουντε τα θάασσα…
Σ: Ογή πφι σ'έμε αούντε, ο 'σι αούα πφι είνι παρείντε τσαι οι ξένοι τσαι είνι δουλέγκουντα τα μαγαζάτζα.
Θ: Για το τόπο καλέ ένι κολλέγισσα είνι αφήντε
Τα παρούτςια σου τθο τόπο νάμου ..
Σ:Βρε παρούτςια ανέ φερίκχωει … Τα κώλια σου να μπέχωει……
Ένα γιούρε τσεραΐα από τα πρεσσά καΐα
Βάλτθε να ναμού ξεμπάλει, ως κια θα ζάει έγκεινη το Χάλι.
Καλοί απότσιε τσαι καλοί δροσίλε..
……….Μιλάμε Τσακώνικα ………..
Τήτηντα τσαι Πέφτα — του Νοέμπρη  : Α Τσακωνοπαρέα ..
Θιλενάδε : του Πάνου Μαρνέρη .
Δ:Ουουου σαν πότε κοκιάερε βρε θιλενάδα ;
Μπ.Εκάνα από ταν ατσιπέρη
Σιατέρε.
Π:Τσαι ο άτζερε νάμου τηλέφωνε ;
Ντροκή
Δ:Ναί βρε θιλενάδα Ντροκή ντι .
Μπ:Ντροκή μι
Αλλά να νία με το ένα νία με το άλλιου ο προφτάκα .
Σάμερε πφι ένι έχα λίγο ούρα να
Εφωνηά νιούμου να οραθούμε ..
Δ:Για άλε νάμου βρε θιλενάδα πφουρ έσι περαήχα τθα πρωτεύουσα;
Μπ:Αφού μέρα παρα μέρα έμε νιούντε βρέ παρλιακα…
Π:Ναι βρε θιλενάδα νιούντε έμε αλλά, άλλιου πράμα να νιλήνερε από το τηλέφωνε τσαι άλλιου να ξοικάζουμε α νία ταν άβα.
Μπ:Τσι να αλήου νιούμου ακόνη ο προφτάκα να ζάου…
Δ:Θιλενάδα δύου μήνοι έσι λείπα , τσι ο προφτάτσερε;
Μπ:Κια δύου μήνοι βρε σιατέρε ένα μήνα τσαι είκοσι ναμέρε ένι έχα .
Π: Εντάξει ετσιτάμε τάτσου – ναμέρε.
Μπ: Βρε σιατέρε ακόνη ένι σιάνα τα πράματα μι , ολόκληρε νοικοτσιουρίε από ταν αρχά ..
Του χρόνου ένι α σειρά νιούμου τότθε Έατε να μ'αλήετε .
Δ: Το Πανεπιστήμιε πφουρ ένι;
Μποίτσερε κολλεγίε;
Π: τα μαϊθήματα είνι δύσκοα ;
Αλλα τσι ένι αούα… Αφού εκιού εύκοα σι έσι ποία όα ….
Μπ : ούτε κολλεγίε μποίκα , ούτε τσαι εύκοα είνι , άφε πφι ένι ποία νία ούρα να ζάου τσαι νία να γύρου .
Π: Ουου πρεσσέ ακισταμό θιλενάδα….
Δ:Ντε λειπέβαμε γκανιά κχιαούα, θιλενάδα άλε νάμου
Π:Χάκαμε α νία ταν άβα, χάτσε α παρέα νάμου
Μπ:αλλά ενεί όρκο
Μποίκαμε, ενουτοί είν'οι καρδίε νάμου.
Κα να περαήχουμε θιλενάδε τσαι θίλοι τσαι να έχουμε υγεία .
Τίτιντα τσαι Πέφτα  του Σερικχή τσαι  του Αωνάρη  : το Μοναστσήρι τα Σύντζα: του ΠάνουΜαρνέρη
Τίτιντα τσαι Πέφτα  του Σερικχή τσαι  του Αωνάρη  :
Το Μοναστσήρι τα Σύντζα : του Πάνου Μαρνέρη .
Το μοναστσήρι τα Σύτζα ένι αφιερουτέ τον Άγιε Νικόα, ένι έξε χιλιόμετρα βορειοδυκικά από τον Άγιελίδι σε ψέλη  μέτςα .
Ο θρύλε ένι Θέου να αλήνει ότσι όρπα πφι ένι χκιστέ το μοναστσήρι α
Ινώ ατςσιαιριέτζε τον Διόνυσε με διαταγή του Δία.
Α θάασσα έκι έχα μπαλτέ ( αποβραστέ)τα Σεμέλη με τον υζέ σι το Διόνυσε κλειστοί σ'ένα τςιβούρι.
Α Σεμέλη έκι σκωρετά γιάκεινη ο Δία διατάε ταν Ινώ να νι ατςαιρένει .
Εχκίστε λοιπόν
Οπά ιερέ για να κιμήωει το Διόνυσε ..
Αργούτερα εχκίστε χριστσιανικό Άγιε τσαι το όνουμα Σύντζα ένι παρείντα από τα Τσακώνικο Συτζά.
Το  ο Πατριάρχη Κύριλλε ο Α, Λουκάρεως τσαι ο Πατριάρχη τα Ιερουσαλήμ Θεοφάνη ο Γ υπογράβαει το Σταυροπηγιακό προνόμιε .
Το τσαιρέ τα Τουρκοκρατία το μοναστσήρι έκι ανήκουντα τθαν επισκοπή Του Ρέοντος
Πραστού.
Τθο  ο Πατριάρχη Γρηγόρη ο Ε ανανεούτσε το προνόμιε .
Το  αφού ο Μπραΐμη έκι έχου δατέ τα πάντα το μοναστσήρι αρχινήε να νι αρίτσει ο κατάβα .
Ακόνη τσαι έτρου το  το μοναστσήρι εδούτσε
Δίστηλα τάλλαρα για να σιαχτούνει σκολεία, τσαι το  εδούτσε  Φοίνιτσε .
Αμάη του  α Νομαρχία εκχαράε να διαλυθεί μαζί με το μοναστσήρι του
Ρειογκινού τσαι α περιουσία σου να περάει τθαν Ορθοκωστά.
Τθο μπάσιμο του μοναστσηρίου ένι ερικχουμένα πάκα χκιστά τθο τοίχο με τα χρονολογία  ένι α χρονία ταρ επιστσευή του Μοναστσηρίου
Οι Αγιογραφίλε
Ζωγραφιστοί από τον Παναγιώτη τσαι Τσυριάκο Κουλιδά, Αγιανίτοι, ο σούσταει .
Το μετόχι σι, ο Άγιε Χαράλαμπο ένι τθον Άγιε Λίδι .
Α γιορτά σι ένι τουρ  του Δετσέμπρη .
Με το καλε να ξημερουθούμε όλοι νάμου .
Τίτιντα τσαι Πέφτα  του Μάτζη τσαι  του Απρίλη  .
Θωμαή τσαι Σιούλα γειτόνισε: του Πάνου Μαρνέρη .
Τίτιντα τσαι Πέφτα τουΜάτζη τσαι  του Απρίλη :
Θωμαή τσαι Σιούλα Γειτόνισε: του Πάνου Μαρνέρη .
—Α ούρα κα, κα νάμου αργακηνά βρε γειτόνισα , ο 'ράτθερε όα μέρα .
— Ορή, να ντ'αλήου τα καθαρά αλήιθα βρε Θωμαή,από τα σύνταχα πφ' επέκαμε νία κα ναμέρα
Κισινέ ο βαλήκα χάμου ..
— Μα τσαι εκιού βρε Σιούλα όα να σι ποίερε σε νία ναμέρα… Μα καψο γειτόνισα άρε τσαι γκανιά ανάσα ….
—Βρε ούτε ένα ύο τσι ανάσα μ'έσι αούα ..Νά ένι ζυγούνα α
Άνοιξη τσαι οι ιδουλείε τα τσελή ου 'νι έχουντε τέλη .
— Τελέγκουντε είνι οι δουλείε πφι ου 'νι τελέγκουντε.
Να μπάλουμε όα τα στρούματα να σι
Ντεί
Ο αέρα,
Να σ'οράει τσ'ο
Ήλιε
Μαθές..
—Ένι ποίου τσαι κάτσι ναμέρε, δόξα νάχει τ'όνουμα σι ..
— Ούτε καουτσαίρι να έκι γειτόνισα .
Ορή ο τόπο ένι Θέου ύο ..
— Ο 'σι αούα τσίπτα ..
Ορή εκχραςία
Λίγο να μπάλου κάτσι χοντάρια οπά του Τσιανταφυλίε τσαι το το χώμα στεγνέ, βράχο ένι νατέ .
—Ανέ βρέτσει γκανιά
Κχιαούα γιατσί όα θ'αραμάνει κίσου ..
— Αλλιά βρε γειτόνισα πολυμπρίλε , χιόνε , ογή ελησμονέτσε νάμου.
—Αν ένι να ποί ετσιτάπα ζηνίλε γειτόνισα μι ανέ λειπέψωει νάμου .
— Ένα δίτσηε νι έσι έχα
Τσι ν'αλεί γκανένα .
— Τσι καλε φαΐ εσιάερε Σιούλα , εζού να θα ζάου να ανακατού κάτσι ογλήγορα γιατσί θα μόλωει κεινατοί τσαι ποίε να σι ποί κα..
— Εζου κάψο γειτόνισα ένα κούτσουρε μαθές, γκάνα ελιάθι
Τσαι γκανιά γουλία άρτουμα με άντε τσαι απέ θα γύρου χάμου να πακού
Ταν ακεισταμάρα μι ..
Καλέ ξημέρουμα Θωμαή…
Καλέ ξημέρουμα Σιούλα τσαι σε όλε το κόσμο, με το καλε να ξημερουθούμε …
Τίτιντα τσαι Πέφτα – του Αωνάρη :Κουιτέ απο το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη .
Εμέ Νιούντε Τσακώνικα ……Λενάτσι Άγιε Λίδι
Α Βασίλω Κουμάντου ενάτθε το  τθα Σουδενέϊκα ταρ Αχαΐα σαμερινα (Λουσικά) από το Νικόα Σταυρόπουλο τσαι ταν Όλγα Καραμάνου.
Έκι α ατςιτέρα από εφτά, (τέσσερι υζοί τσαι τσεί σιατέρε .
Ήγκιαει χωρόγοι .
Στεφανούτθε το Μάτζη του  το Θανάση Κουμάντο από τα Βυσωκά, ούγειε έκι καθηγητή τθο Γυμνάσιε τθα Καλάβρυτα .
Το Γενάρη του  εμποίκαει τον Πάνο .
Του  του Δετσέμπρη το  οι Γερμανοί σκωτούκαει τον άτσωπο σι .
Παρά το κακό πφι επαθήτσε, απαραμάτσε νία
Καλόβολε τσαι χαρετά γουναίκα με βαθία κίστη Θρηστσευκικά.
Εδούτσε μπόλικο αγάκη τθαν οικογένεια σι τσαι σε όλοι γιούρε σι .
-Α συντέλεια ενάτθε Δέφτερα.
Οι Γερμανοί ήγκιαει φερτοί τθα Καλάβρυτα λίγοι ναμέρε μπρούτερα .
Ένι θυνηκχουμένα ότσι κχάμποσοι ναμέρε μπρούτερα, έκι φερτέ ο αϊθή μι ο Μήτρο από ταν Αϊθήνα .
Ο Μήτρο έκι αντάρτα, επέτσε νάμου να φύτσουμε γιατσι άκια να σκωτούνει νάμου.
Ο νιε νιάκαμε..
……..Αγάκη τσαι υγεία θιλενάδε τσαι θίλοι …
Τίτιντα τσαι Πέφτα – του Οχτώμπρη : κουτέ : από το βιβλίε κραυγή .
Τίτιντα τσαι Πέφτα – του Οχτώμπρη  : Α Τσακωνοπαρέα .
Κουητέ  : Από το βιβλίε: ΚΡΑΥΓΗ .
Διαστσευή τσαι γραφτέ τθα ΤΣΑΚΩΝΙΚΑ από το Πάνο Μαρνέρη
Επέτσε τθο μιτσή νάμου υζέ .
Έτζε καμπτζί μι θα ερέσερε τσαι άβα καμπτζιούλια να παιζάτσερε .Έκι α τελευταία βοά πφι νι οράκα .
Σαν εμπαήκαμε από το σκολείε ο 'μαει νιουρίζουντε κατά κιά να δούμε .Εζάκαμε κάτου, κατά το χτήμα.
—Ζάμε να φάμε κότθε, επέκα σε νία γειτόνισα μι, σ' ένι έχα κλειστέ το κατούγι τσαι έμα γεούα .
Μπερ έκι αντεχούμενε ετσιτάπα κακό !
Σαν εσούκαμε λίγο παρατάνου από το Γυμνάσιε επέτσε νία γουναίκα πφι ανταμούκαμε:
Κακομοίρε κια έτθε έγκουντε , όλοι τουρ ατςοίποι σε σκωτούκαει!!!
Όχι εκουήαμε …Σαν οράκα τουρ άλλοι γουναίτσε να γκριουφονιλήνωει εστσέμα : Έδαρη τσι έμε ποίντε .
Κόφταει οι γούνοι νάμου.
Για έτθα με πέτσε α γειτόνισα να οράμε τσι θα ναϊθεί.
Ανέ ζάμε να οράμε, αφού ο μποίκαει τσίπτα, γιατσί να σι σκωτούνει;
Εσούκαμε όρπα, όλοι οι ατςοίποι φονευτοί.
Ποίε να πρωτομαζούερε;
Άγκαμε το μπέτσιμο πφι έμαει έχουντε παρτέ μαζί νάμου, τσαι ένα ένα σε αμπαήαμε τάνου τσαι απέ να σι κχαμπαήσουμε τθο νεκροταφείε .
Όρπα οράκαμε τσαι ταν τσυρά Χατζή, έκι ξένα τσαι όκι έχα γκανένα να νι βοηθεί , έκι παντρευτά το πιθεωρτή.
Έκι βούα τσαι έκι αούα .
Κια να ζάου;
Τσι να ποίου;
Το Ξενούλη μι νιε σκωτούκαει…Εκάνε α Μάτη μι .Έα καμπτζί μι να βοηθείουμε να αμπαήσουμε τσαι έτενη τάνου .
Ετσιτάπα δράματα να μη σι ξαναζήουμε …
Τίτιντα τσαι Πέφτα – του Δετσέμπρη : Θωμαή τσαι Σιούλα  : του Παναγιώτη Μαρνέρη
Τίτιντα τσαι Πέφτα – του Δετσέμπρη : Α Τσακωνοπαρέα ..
Θωμαή τσαι Σιούλα : Του Πάνου Μαρνέρη ..
—Βάλε τάνου το μπρίτσι τσ'εσούκα Σιούλα..
— Έα ντε λεκαρίαει τα ψίλια μι ξοικάζα τσαι αντεχουμένα..
— Αμέρα κα τσαι από κοντά Σιούλα …
—Καώστο , καουρ εκοκιάερε..
Κάτσα κάτσα να ντι
Δού
Γκάνα μουστοκούλουρε, γιατσί γλυκό τα μίςα ο αξιούμα να σιάξου..
— Για το καφέ γειτόνισα μι ένι το καλύτερε …
— Εζού τθο καφέ Θωμαή ένι Βάνα τσαι λίγο κανέα για τα νυρωιδία.
— Οι παλιοί ήγκιαει βάντε, ξέρα νι ένι , αλλά με τα κανέα ο 'νι ποίου καλέ κατακάϊθι, τσαι ένι δύσκολε να σβαϊστεί .
— Με ιμε ιμε έγκεινη ο 'να νιουρίζα νι ..
— Ναι Σιούλα ένι ξεκχρισκούμενε το φετζάνι τσαι …
—Έδαρη τσι να ποίου πφι ο 'νι έχα άλλε
Ουουου τσ'επαθήκα …
— Έα Έα σάματσι εκάνε α συντέλεια πλέα ..
Ο 'νι κειράζουντα.
—Ο'νι κειράζουντα!!!
Βρε κειράζουντα τσαι σεροκόφουντα ένι,αλλά
Ο 'νι ξέρα τσι να ποίου.
—Έα φέρε να νι κιμίουμε έδαρη
Τσαι του δεκαπέντε
Ναμέρε να κίνουμε δίχως κανέα…
—Κίσου ο θα σβαήσερε το φετζάνι βρε Θωμαή ..
— Θα νι σβαήσου βρε Σιούλα μονέ σύχασε όρπα χάμου..Πφι
Ντ'ένι κιάντα το δικό ντι με το φετζάνι;
Αμάν πλέα ..
— Για λίγο νι έσι έχα;
Έτεοι οι άλλοι οι καραπουτανάρε ούτε νία βοά ο πέκαει τσίπτα, τόσοι χρόνου μι ήγκιαει κοροϊδέγκουντε
Θ….Το
Καφε
Απ'ογη τσαι πέρε με διχως τα κανέα φέρε
Θ…Το φετζάνι να σβαήσου όα να σ'ξονομακίσου..
Ο θεός να έχει νάμου κα
Γιατσι δίχως υγεία όα είνι άχρηστα.
Τίτιντα τσαι Πέφτα – του Νοέμπρη : Θωμαή τσα Σιούλα  του Οάνου Μαρνέρη .
Τον όγο είνι έχουντε οι Γειτόνισε .
Θωμαή τσαι Σιούλα έμε Φχαριστούντε νιούμου .
Τίτιντα τσαι Πέφτα –ο του Νοέμπρη : Α Τσακωνοπαρέα.
Θωμαή τσαι Σιούλα : του Πάνου Μαρνέρη
Θ—Ο 'σι αούα μι βρε Σιούλα τσι καοσύνε είνι έντεοι;
Σ- Κα νάμου αμέρα γειτόνισα
Θ — ουουου Καψο
Σιούλα!
Από ταν ασφούρια μι ούτε πφι ντ'καομερία ,Αμέρα κα γειτόνισα
Μι.
Σ— Έντενη το τσαιρέ παλιά νι έμαει αούντε ονοκαότσαιρε.
Θ— Νιάκα νι από το χαζοκούκι
Σ— Νία βοά παλιά, γειτόνισα μι, ογή τσαι – χρόνου έμαει κάμουντε, ετσιτάπα τσαιρέ θα έκι .
Θ— Άνει οι τσαιροί γειτόνισα, όπφουρ ένι έντενη ο τσαιρέ έδαρη για άουνα ένι, τσαι όχι για καμάκι .
Σ— Έγκεινη έμα θέα να ντ'αλήου,γιατσί τσαι τότθε πφι έμαει κάμουντε οπά του Αλή,ο κουρνιαχτέ έκι τθένου σύγνεφο..
Θ— Σω καημένα, εζού τσι να ντ'αλήου… Ετσιτάπα τσαιρέ ό 'νι ματαθυνηκχουμένα .
Σ—Ορή κακότθο ένι αρίκχουντα – χρόνου κάτσι βολέ πλέκιεριου,
Αλλά το χούι ένι χούι….
Θ— Έγκεινη ο 'μα έχα νι νιατέ να έχει
Ο τσαιρέ χούγια.
Σ— Τσαι χούγια τσαι θυνηκχικό έχου ένι… Εμ πφου δά!!
Θ—Ένι έχου τσαι θυνηκχικό;
Σ— Μονέ… Ο ξερίχου χιόνα το Χειμωνικό;
Ου 'νι πάντα φύα τα
Δεντζικά ταν άνοιξη;
Ο 'νι ποία καΐα το καουτσαίρι;
Ο νι βρέχου το χειμόπωρε;
Θ— Έα τα όγια μι ντε … Ο 'νι βρέχου..
Ανέ έκι βρέχου άκια να μη ποίνουμε έντανη τα κουβέντα….
Σ—Άκια να ντ'αλήου έδαρη αλλά, σκώρηνε…
Αούρα α κα τσαι να έχουμε ταν υγεία νάμου θιλενάδε τσαι θίλοι ..
Τίτιντα τσαι Πέφτα – του Σερικχή :Ατςα Τούρλα : του Πάνου Μαρνέρη
Τίτιντα τσαι Πέφτα – του Σερικχή  : Α Τσακωνοπαρέα
Ατςά
Τούρλα  : Του Πάνου Μαρνέρη .
Επέκαμε ότσι α Φιλύρα έκι θιλενάδα του Κρόνου τσαι σιάτη του Ωκεανού
Ούγειε έκι αϊθή του Κρόνου .
Α Φιλύρα το λοιπόνου έκι μπαήνα τθου λότζοι του Κρόνιου σίνα για ταν αναπαή σι .
Όρπα νι έκι ερέχου ο Θεό Κρόνε τσαι για να ξεγιάει τα γουναίκα σι Ρέα έκι μεταμορφουκχούμενε σε άγο .
Αποχκίε με τα Φιλύρα το τσένταυρε Χείρωνα, ούγειε έκι έμισε άντρωπο τσαι έμισε άγο.
Ογή το λοιπόνου α Φιλύρα αναστάτζε τον υζέ σι.
Ένα άλλε μύθο ένι Θέου να αλεί ότσι α Ρέα εκιάτσε επ'αυτοφώρω
Τον Κρόνε με τα Φιλύρα τσαι ο ιίδε μεταμορφούτθε σε άγο για να διτσαιολογηθεί τσαι να αποφύτσει ταν οργή σι.
Α Φιλύρα εφύτζε τσαι ερέστε τθο Πήλιε τα Θεσσαλία τσαι οπά εγενάτσε τόν Χείρωνα γκριουφά από ταν Ρέα
Ούγειε νι αναστάτζε οπά με τα βοήθα τα Ωκεανίδα Χαρικλώ .
Ένα άλλε μύθο ένι αού ότσι α Φιλύρα μεταμορφούτθε σε Δεντρικό,
Έτρου άμα ο Κρόνε έκι μακρία από τα γουναίκα σι Ρέα έκι περαήχου το τσαιρέ σι ταν αγκαλία τα Φιλύρα.
Ένα όγο παρατάνου γιατσι ο
Μαλεβό ένι γιομάτε από τα δεντρικά φιλύρε.
Άμα όμως ο Δία νιτσήτσε τον Αφέγκη σι Κρόνε μαζούτσε του δώδεκα θεοί τθον Όλυμπο.
Τότθε τσαι α Φιλύρα άτζε τον υζέ σι τσαι μετακομίαει τθο Πήλιε δίχως όμως να λησμονένει τόν Κρόνιε Σίνα σε ούγειε ήγκιαει κοκιάζουντε ταχκικά …
Από τον Όλυμπο οι Θεοί ογή ήγκιαει παρείντε
Ογή ήγκιαει ξεδούκχουντε, τσι'εξοχή
Ήγκιαει ποίντε……
Καλέ ξημέρουμα θιλενάδε τσαι θίλοι από ταν όμορφο Τούρλα .
Κουιτέ  από το βιβλίε: «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη.
………….Εμέ Νιούντε Τσακώνικα ………Ηλιάνα
Τίτιντα τσαι Πέφτα – του Φλεβαρη : Α Τσακωνοπαρέα.
Από του πρώτοι ναμέρε πφι εκάναει τθα χώρα ήγκιαει γυμνούκχουντε τα μαγαζία .Ο αφέγκη μι τσαι ο ο τσείε μι από ταν αρχά ήγκιαει έχουντε φερτέ πρεσσά κουμπάνια, μακαρούνια, ρύζι, φακά,φασιούλια τσαι άβα τσαι σι ήγκιαει έχουντε γκριουφτέ τθο κατούγι .
Ότσι ερέκαει
Οι Γερμανοί όμως τθο μαγαζί , άγκαει σι όα .
Τθου δεκατσεί τσινήκαμε για το σκολείε δίχως να νάρουμε τσίπτα για φαΐ.
Άγκαμε μόνιου δύου μπετσίματα, ένα α Μάτη μι τσαι ένα ο αφέγγη μι, για να μπετθούμε, πέντε καμπτζία ο αφέγγη μι , ο τσείε μι, α τσεία μι
Τσαι α μάτη μι .
Το Ντίνο νι άγκαει με τον αφέγκη μι τσαι το τσείε μι.
Ενεί τουρ άλλοι , ενίου, τα Μάτη μι, τα τσεία μι, τα καμπτζία τσαι τα Ιδαμάντω, αποσούκαει νάμου τθα πρώτε τάξη( χούρισμα τα πρώτε τάξη) ούγειε έκι τσιόατες γιομάτε .Κατσάκαμε οπά τάσου ως πφι οράκαμε λαμπούρε..
Δίπα νάμου δέσα έκι α τσέα του Άγριου, τσαι γιούρε γιούρε τσαι άλλοι τσέλε.
Οι στσεπή ήγκιαει τσιτέντουντε τσαι ήγκιαει ποίντε πρεσσέ θράβαλε….
Πρεσσοί από άβα χουρίσματα οράκαει καπινέ να μπαίνει από το πάτουμα … Τότθε αρχινήαμε να μπαήνουμε από του ξεκλείδουτοι πόρου, τίφουντε ο ένα τον άλλε .
Όπφουρ έμα μπαήνα τάτσου έμα ίκχα το Νιχάλη από τα χέρα πφ'επέτσε «έδαρη θα σκωρεθού»
Ο 'νι χωρού νι αντρώκινε εμαλέ έγκεινη πφι ενάτθε τθα Καλάβρυτα..
Ίσως να έκι προκειμούτερε
Να σι ξεκληρήσωει όλοι … Α νία μαρτυρία πιό τραγικά από ταν άβα ….
……..Μιλάμε Τσακώνικα ………..
Τίτιντα τσαι Πέφτα– του Οχτώμπρη  :Κουητέ από το βιβλίε Κραυγή .
Τίτιντα τσαι Πέφτα – του Οχτώμπρη ….
Κουητέ  από το βιβλίε: ΚΡΑΥΓΗ
Α Ελένη Κολλιοπούλου ενάτθε το  τθο Λαγοβούνι .
Έκι έχα νία αϊθά
Τςαί ενία
Αϊθήνε.
Το  παντρεύτε το Κώστα Κολλιόπουλε τσαι αποχκήαει έξε καμπτζία.
Οι Γερμανοί εχτελέκαει τον άτςωπό σι τσαι τα δύου σι καμπτζία: το Σπήλιο  χρονού τσαι το Τάκη  χρονού.
Α Ελένη εσκωρέτθε το .
Έκι αρχά του Δετσέμπρη το .
Τθα Καλάβρυτα ήγκιαει όα τάνου κάτου, ατςά ανακατουσούρα .
Οι αντάρτοι ήγκιαει ποίντε συτζεντρώσε να μπάλωει απόφαση τό πφού άκια
Να αντισταθούνει του Γερμανοί .
Νία ναμέρα όπφουρ έμα γιουρίζα από τον Άγιε, οράκα τάτσου από τα τσέα του Γυμνασιάρχη , τον ατςέ μι υζέ Σπήλιο να κχοντούτσει από το κακίστρι το μουάρι νάμου.
Ένα αντάρτα, ούγειε έμα νιουρίζα, έκι παλαίγκου να νάρει το μουάρι από του χέρε του υζού μι .
Ο υζέ μι ο 'κι τσαφήνου νι
Τσαι τότθε ο αντάρτα νιε βαλήτσε του μπιςτόλι τθο σιντοβότανε .
Τσάφει το κακήστρι Σπήλιο, εκουήα.
Το καμπτζί νιε τσαφήτσε τσαι ο Γυμνασιάρχη ετάτθε νάμου ότσι το μουάρι ό 'κι θα πάθει τσίπτα τσαι άκια να νι φέρωει κίσου μπρου καγκιούει .
Ρωτήκα Γυμνασιάρχη το τσι
Έκι τσάχουντα .
Με απογήτθε ότσι οι αντάρτοι άκια να ζάνει τθα Κάνισκα να ανταμούνει τουρ Εγγλέζοι τσαι να σι κχαράτσωει όπλα .
Το μουάρι νιε νέγκαει κίσου το δελινέ, αλλά όπλα ο άγκαει διότσι οι Εγγλέζοι θεωρέκαει ότςι οι αντάρτοι ήγκιαει πρεσσιού λίγοι, πουρτέσε
Του Γερμανοί…
Καλέ ξημέρουμα θιλενάδε τσαι θίλοι έτεοι οι τσαιροί να μη τσαι μόλωει κίσου…… Εμέ Νιούντε Τσακώνικα …….
Τίτιντα τσαι Πέφτα– του Απρίλη:Κουιτέ : από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
…………………..Εμέ Νιούντε Τσακώνικα …………….Δέσποινα .
Διαστσευή τσαι γραφτέ τθα Τσακώνικα από :τον Πάνο Μαρνέρη .
Ότσι αρχινήε να κχράντει α αμέρα, γιούρε τουρ εφτά, ενιάκαμε τα κχαμπάνα τουνΑγίου.
Μπαήκαμε τουρ αυλέ τσαι μαθήκαμε ότσι ήγκιαει καούντε όλοι νάμου να μαζουτθούμε τθο σκολείε .
Να νάρουμε από ένα μπέτσιμο τσαι κάνα κομμάκι άντε για να περαήτσουμε ταν αμέρα .
Εκάνε ένα καμπτζιούλι από τα γειτονία τσαι πέτσε νάμου ότσι οι Γερμανοί, πφι ήγκιαει έχουντε παρτέ τα τσέα σου , επέκαει τον αφέγκη σι τον Αλέκο να γκριουφτεί ως να φύτςει ο στρατέ .
Κατά τα άβα οι Γερμανοί ήγκιαει μαζούκχουντε το κόσμο.
Ο 'μαει νιουρίζουντε τσι να ποίουμε… Οι Γερμανοί να μου ήγκιαει έχουντε συγκιουτέ ..
Οράκα το Τραπεζίτα πφι έκι νιού τσαι δρανία να νι νιάου.
—Τσι ένι τςάχουντα Μήτρο;
Μ'απογήτθε:— Άρετε νι απόφαση ότσι σε νία ούρα θα πφουντεθούνει όα ..
—Τσαι οι αντροίποι;
Ρωτήκα νι …
—Τσαι έτεοι θα χαθούνει…..Ογή πφ'εσούκαμε…..Έατθε τς'εμού να ζάμε παρέα …Έτρου τσαι ενάτθε.
Σούκαμε τθα πλατεία .
Απολύκαει νάμου τθο σκολείε .
Όλοι επανιάμε… Σαν εσούκαμε τθα τράπεζα ο Τραπεζίτα έκι ίκχου ένα κουκί με χρυσαφικά .
Ελνα Γερμανέ νι αβράε από του χέρε σι .
Άτζε τσαι ετήνε μαζί με του τςεί αϊθήνε σι τσαι σε βαλήκαει τάσου τα τράπεζα .Έλξει έναει στέκουντε τσαι έναει αντεχουμένει..
Εκάναει άλλοι τσαι αποσούκαει νάμου τθο σκολείε ..
Μόνιου με αγάκη σ'έσι μπάνου πέρε τσαι έσι συχωρού.
Θωμαή τσαι Σιούλα, Γειτόνισε : του Πάνου Μαρνέρη
—Χριστέ Αναστάτθε γειτόνισα μι ..
—Αλήιθα Αναστάτθε Θωμαή ..
Αλλά ένι έχα ένα παράπονε …
—Τσι παράπονε γειτόνισα ;
—Βρε Θωμαή τσαι συγγνώμη πφι ντε 'πέκα
Βρέ, αλλά να ο κάνερε να ντι τσεράου το κάτσι τσι για τα γιορτά μι…
—Να βρε γειτόνισα με το ένα τσαι με το άλλιου ο αειδά
Να μόλου να σ'αλήουμε να κίουμε τσαι ένα μαστιχούλη .
—Ο 'νι αούα , α πρώτε πφι μ'εφτσήτθε έσα εκιού, αλλά να ο πατήτσερε πούα το κονάτσι μι τσαι με κακοκάνε γουλιάϊθι .
—Μα πφι να μαργουθού, εζου να κακογνωνίσου τα γειτόνισα μι !
Ορή σε έμισε ούρα θα μόλου να κατσάμε να ντ'εφτσηθού τσαι από κοντά .
—Έα καου παρία τόσοι αμέρε ντ'ένι αντεχουμένα ,
—Να εσούκα τσιόα ..
Χρόνου πάσοι γειτόνισα μι να χιλιάξερε του χρόνου ντι , κα δεξίματα από τα καμπτζιούλια ντι τσαι α τσέα ντι πάντα γιομάτα να ένι .
—Εφχαριστούα ντι βρε Θωμαή, ουουου τα βάμματα θα βάλου από τα χαρά μι βέβια ..
Έα έα να ντ'αγκαλιάσου βρε γειτόνισα , πφι έμε ένα πόρε τσαι έμε χαιρεκισκουμένοι από αλάργα,
Ούτε ψούρα να έμαει έχουντε..
—Τσι να ποίουμε, ένι τσαι έντανη α ακλεριαστά παλιοαρρώστσεια..
—Ορή γειτόνισα εζού οξον από σετίου, ένι έχα δύου τςεί μήνοι να οράου άντρωπο, μη σούσει τσαι μη προφτάσει τσαι έγκεινη το χτικιό
—Γειτόνισα μι δίτσηε έσι έχα, να ποίουμε τσαι το μπόλι τσαι απέ να 'ράμε..
—Έεε μα πλέα χτικιάμε ,ήμαρτον θέ μι ..
Ορή Θα μόλερε να ποίου σε όα ταν οικογένεια
Το τραπέζι,άλλε μι πότε , να ποίου τα κουμάντα μι.
… Χριστέ Αναστάτθε ..ΜΕ ΤΟ ΚΑΛΕ ΝΑ ΞΗΜΕΡΟΥΘΟΥΜΕ ..
Τίτιντα τσαι Πέφτα– του Οχτώμπρη : κουητε : από το βιβλίε κραυγή .
Τίτιντα τσαι Πέφτα – του Σετθέμπρη
Το κόκιασμα του Τςυγητή ( Σέρι, Τςύγο πόλεμο )
Σετθέμπρη Καού κοκιάερε τσαι φέρε του δροσίλε
Εδάκαμε, χουρχουλιάκαμε απ 'του πρεσσοί καΐλε
Τουρ αμπέλε να τςυγήμε
Τσαι του Βότςου να πατήμε
Κρασάτσι
Για να ποίουμε ανέ διψάμε να νι κίουμε .
Απ'το Σερνιάλι κοτσινέλι να κίνουμε απ' το βαρέλι
Το χειμωνικό με τα παρέα , να κιάνει νάμου ντρέα
Το χειμωνικό
Γκάνα κχιαούλι , να κίνουμε με το τασιούλι
Να γλεγκίσουμε κομμάκι με αγάκη τσαι μεράκι
Όμορφα να τραγουδήμε τα γρούσσα νάμου να νιλήμε
Όμορφα όγια να
Αλήμε, τα ντέρκια κίσου να αφήμε
Ο ιό να τθάι να φύτσει από σ'ενεί να ξεκχολήτσει
Να έμε όπφου παλιά, να συχάσει τσαι ο Χαρδαλιά
Με το καλέ να ξημερουθούμε , καλε μήνα νάχουμε .
Τίτιντα  του Αμάη : Αφιέρουμα τθα μνήμη του Νιχάλη Νικολακούνη : του Οάνου Μαρνέρη
Τίτιντα του Αμάη
Ο ΘΙΛΕ ΝΤΙ
ΝΙΧΑΛΗ : μαζύ εγειάκαμε, εβάκαμε χορεύαμε,γλεγκίαμε
Τσαι τραγουδήκαμε..Κα αντάμουση θίλε μι ..
Για σω, για μη νιλήνετε να νιάμε το βιολί
Πφι ένι ατθαήχουντα ως τσαι του σκωρετοί.
Κολλέγοι ο 'τθε αούντε μι, θίλοι καλοί μι θίλοι,
Ο Νικολακούνη έν' έντενη, με του χρυσοί ιδατθύλοι;
Ναι
Έν' του Νιχάλη το βιολί,πφι τάσ'του διτσοί χέρε,
Έν' τσελαηδούντα σα πουλί,νιούμενε ένι ως πέρε
Βάτσε Σάμερε Μαλαιβό, Οριόντα τς'εκιού βάτσε,
Σκωρέτθε ο Σταυραητέ, Αλαργενά τσαι ζάτσε.
Τάσου σε όα ταΤσακωνιά, χλιφτοί Σάμερε εμ' όλοι,
Γιατσί ένα απ 'τα καμπτζία σι, κίσου ποτέ ο Θα μόλει
Πραστέ έκι ο τόπο ντι, α χώρα πφ' αγαπήτσερε,
Ο τόπο πφι ενάτθερε τσ'επρωτοτςιαχίτσερε.
Τον τόπο έντενη ογή , πφι εκιού υπηρετήτσερε,
Θίλε μι πεντάρφανε έδαρη νιε αφήτσερε .
Έσι έγκου σε χώρε αλαργηνοί τσαι το καλέ να ζάρε,
Καλέ ταξίδι νάχερε , χαιρέκισε ούγειε οράρε .
Νιχάλη θίλε μι καλέ ο θα ντι ματανιάμε
Τσαι τθο πατάρι αμπαηστέ κίσου ο θα ντ'οράμε,
Αλλά του σαϊκίλε ντι πάντα θα θυνηκχούμαει,
Τθουρ ήχοι του βιολίου ντι ενεί θα αφηνούμαει .
Ετρου θα ταξιδέγκουμε όπφου τσαι νι έμαει ποίντε
Απ'τα ντέρκια τσαι τα βάσανα μ'ετίου έμαει ξεφύντε.
Νι ένι αφιερούκχου τθον προσωπικό μι θίλε πφι τόσιου αγαπήκα , για ταν ειλικρίνεια σι , τα ντομπροσύνα σι τσαι τα Πραστσιοτοσύνα σι.
Κούλα μι, Γιάννη, τσαι Λία, εγγόνια τσαι νυφάδε ο 'νι έχου όγια να νι μου παρηγορίου …
Ζωή εόγου νιούμου τσαι αιωνία σι α μνήμη ….
ΠΑΝΟΣ ΜΑΡΝΕΡΗΣ Ο ΦΙΛΟΣ ΣΟΥ
Τίτιντα  του Αγούστου  : ο Ήλιε Σάμερε μπαήτσε .
Ο ήλιε τσαι Σάμερε μπαήτσε
Απ' το σκοτάϊδι να μ' εμπαλήτσε
Αλλά προσοχή εν' θέντα
Όνι 'τθαήχου τσαι κουβέντα
Ενι δέσου, ένι καΐα!!!
Τσαι για να μη ναθούμε κουΐα
Απ'τον ήλιε όλοι μακρύα
Τ'Αγιε Λία Τςίτα του Αωνάρη  : του Πάνου Μαρνέρη .
Σάμερε εν'τ' Άγιε Λία χρόνου πάσιοι με υγεία
Χρόνου καλοί χρόνου πρεσσοί χαρούμενοι τσαι'φτυχιστοί
Τα κάλαντα : μετάφραση τσε Διαστσευή απο τό
Πάνο Μαρνέρη
Κα νιούμου αμέρα άρχοντε τσε αν ένει ορισμό νιούμου
Τα γέννα του Ιησού Χριστού ν' αλήου ταν αφεγκία νιούμου .
ΧΡΙΣΤΕ ενάτθε σάμερε τα Βηθλεέμ τα χώρα
Τσε οι ουρανοί.
Ειν' γιορτάζουντε , χαρά τθα φύση όα ,
Τάσου το σπήλη το παχνί , ενάτθε ο βασιλία
Ο ποιητή τθουρ ουρανοί , του κόσμου ο Μεσσία .
Πρεσσοί Ατζέλλοι ψάλλουντε, το δόξα τραγουδούντε
Τσε όλοι οι τςοπάνηδε με κίστι προστσυνούντε .
Απ' τα Περσία Τσινήκαει  μάγοι με καούϊδα
Το άςι το πιο λαμπερέ πιστά σε έκει οδηγούντα
Τα ντόκια κάλαντα με το Πάνο Μαρνερη .
Μπαήτε οράτε μάθετε Κια ο Χριστέ ενάτθε
Ενει ανασταινούμενε με γα τσε με το μέλι
Τσε το μελισσοβότανε να ούσουντε οι τσυράδε
Ενεί όρεγη ο κάναμε να κίουμε τσε να φάμε
Απο αγάκη κάναμε τσε να νη μου οράμε
Όρεγη πφε τραγουδήκαμε τείχο να μη βροντάει
Τήτηντα τσαι Πέφτα – του Οχτώμπρη  : Α Τσακωνοπαρέα
Θωμαή, Σιούλα Γειτόνισε:
—Θωμαήηη κια δούτσερε;..
Ο 'ρατθερε
Σάμερε .
—Αμ όρεγη ένι τσαι εζού… Κιά τθο ιδάτανε να ζάου..
Να πουπουλέου τσαι τσίπτα ο μποίκα όα τα συνταχινά
— Τα ιίδα τσαι σου βρε γειτόνισα ένα κούτσουρε
Τσαι ό'νι προαβαίνα μαθές, κάτσι οι κότθε, κάτσι οι κατσιούλε, κάτσι το κουνάρι,κάτσι το ένα κάτσι το άλλιου εκάνε μεσαμέρι .
—Έα βρε Σιούλα να λεχού ένα καφέ να κίουμε ν'αλήουμε τσαι γκάνα ψέμα
— Θα νι λεχούερε εκιού Θωμαή νή θα νι δείρε παρατζελία…
—Χαχα βρε Σιούλα, επέκαμε αλλά, μη νι τσαι παραποίουμε τσιόα!!!
— Χαχα Κειράζα ντ'ένι , ορή βάλε νι τάνου τσαι εσούκα, να απρού κάτσι ιδούλια πφι εκχρία .
— Ποίε τα ιδουλεία ντι τσαι κόκιασε …
—Ουουου τσι νόστσιμο καφέ βρε Θωμαή γειάς του χέρε ντι
— Χαράς
Το πράμα , νι ανακατούκα τασ'το μπρίτσι τσαι έγκεινη έκι όλιου ως πφι να γιουρήσει, κάτσα να φέρου τσαι ένα μουστοκούλουρε
Να νι βρέτσουμε
— Ο 'σι φερίκχα δύου καλύτερα, ταν ατσιπέρη πφι σ'έσα φταίνα εμοσκονυρίε α γειτονία … Τσι να ντ'αλήου..
— Τσεροκά
Ενάτθαει…
— Ογή βρε γειτόνισα έμα θέα να ντ'αλήου για έντενη το ιδάβολε πφι ένι Νιού τάσου το αυτοκίνητε ..
—Για ποίε πράμα
— Γειτόνισα ο 'νι έχα ούρα έδαρη να φτάου εζού το καφέ να μόλερε τσαι εκιού ταχία ..
—Ναι ναι Σιούλα να μόλου ν σ'αλήουμε να ξεκχράτσουμε τσαι λιγάτσι
Ο Θεό να νάμου έσι κα.
Τήτηντα τσαι Πέφτα  τσαι  του Δετσέμπρη
—Ορή παππού ζάτσε του πορείε σι το ..
— Ναι καμπτζί μι χρόνε μπαίνου χρόνε μπαήνου, άβα νία χρονία ταν ίςα νάμου .
—Όνι ορούα ντι τσαι τόσιου χαρετέ για το κόκιασμα του νέου χρόνου.
— Βρε σιάτη μι αφού νι έμαει αντεχουμένει το τσινούρτσι χρόνε πφου τσαι πφου, να φύτσει ο παλιέ τσαι να νάρει έντανη τα πλεμονάρα μαζύ σι ..
— Γιάκεινη επέκα ότσι ο 'νι ορούα ντι τσαι πρεσιού χαρετέ ..
— Από ταν άβα μερία σιάτη μι να ένα χρόνε παρατάνου ταν ίςα μι όσιου ένι έγκουντα το γουμάρι ένι γινούμενε τσαι πιο βαριού.
—Ο 'νι μόνιου το δικό ντι γουμάρι παππού, ένι τσαι το δικό μι!!!
— Ναι καμπτζί μι με τα διαφορά ότσι το δικό ντι γουμάρι ένι αφρέ τσαι οι ίςε ντι νέοι τσαι δενατοί.
— Νία χαρά έσι παππού μη σεκλεκίχισιου.
— Αααχ α καρδία μι νι ένι ξέρα ..
— Τσαι παθήτσερε Σάμερε;
Αντίς να χαίρησιου πφι θα φύτσει έντανη α καταρατά χρονία…Δικά τι όγια… Εκιού έσι σεκλεκισκούμενε…
— Δίτσηε, ατςέ δίτσηε έσι έχα σιάτη μι .
— Τότθε να νι δενάτσερε παππού χαμόγελα λίγο, βάλε κχάμποσε χαρά τα καρδία ντι ..
— Ορή για το χατήρι ντι τσαι για χατήρι τθο κόσμο όλε, τα κατςοποήματα τσαι τα ξεκογκίδα να ζάει
Η παλιά τσαι με το καλέ να κοκιάσει α τσινουρτσία……
—Χαχαχαχα
Να φύτσει έντανη α Χρονία τσαι να ζάει τα ξεκογκίδα
Τσαι μαζυ σι τσαι οι αρρώστσειε τσ'όα σι τα ποσαρίδα
Να ζάει να κατςοποήτσει, κίσου μη ξαναγιουρήσει…
Ταν ανοιτθά νάμου αγκαλία, να κοκιάσει α τσινουρτσία
Έτρου να λευτερουθούμε να μπαήουμε να ξεδούμε.
Να ποίουμε τσαι το μπόλι, πφι με το καλε θα μόλει…..
Καλέ ξημέρουμα, κα λευτερία,εφτσή τάσου από τα καρδία .
ΤΗΤΗΝΤΑ τσε  του Δετσέμπρη  .
Ι
ΤΗΤΗΝΤΑ τσε  του Δετσεμπρη  .
Για περίπατε έμαει έγκουντε τα τσεντρικά πορεία του Αγιελιδίου τσε τα πορεία προς τα Πάκα .
Έμαει μπάντε το καπέλλο απο σεβασμό μόλις έμαει ανταμούκχουντε καθηγητή .
Έμαει φορούντε πηλίκιε με το σύμβολε τα σοφίας ( ταν κουκουβάγια ) .
Το καπέλλο έκει υποχρεωκικό .
Οι τςίχε τα τσιουφά νάμου μιτσούτερε απο  πόντου .
Μόλις έκει σουρουπούκχουντα άκει να μαζουτθούμε του τσέλε .
Οι νυχτερινοί περίπατοι για τα σκολιόπουα είγκιαει απαγορεγκουμένοι .
Οι Αγιελιδώτοι είγκιαει φιλόξενοι , τσε ένα θίλεμα ή ένα καλέ όγο είγκιαει αρτσετά για να τονούνει το ηθικό νάμου .
ΚΑΛΕ ΞΗΜΕΡΟΥΜΑ ΤΣΕ ΚΑ ΤΣίτα.
Ο 'κει θα ξεστομήσωει τσε τσίπτα ο'κει ν'αλήνει
Παρα προσπαϊθα άκει να ποίωει τσ' έτεοι να νιλήνει …
……Εμέ Νιούντε Τσακώνικα ……..
ΤΗΤΗΝΤΑ ΤΣΕ  του Μάτζη  .
ΤΟΥ ΠΑΝΟΥ ΤΣΕ ΜΕ ΤΟ ΠΑΝΟ.
Να φύτσουει έντεοι όλοι κουμπάρε , μα όλοι όμως .
Δεξιοί , αριστεροί , μεσαίοι , κουτσοί , στραβοί κουλοχέρηδε , τσε κακιουρλιάδε , όλοι κουμπάρε , καταβήτσερε όλοι …..
Τσε τσι θα ποίουμε κουμπάρε ;
Ποίε θα καπετανέψει , ποίε θα μπάει τιμονιέρη σε έγκεινη το καΐτσι πφι νη νη αούντε ΕΛΛΑΔΑ τσε ένει βουλιάζουντα κουμπάρε ;
Έγκεινη το καΐτσι πφι κάθε αμέρα , τα τσύματα νη νη ξερίχουντα του βράχοι ;
Τα νέα καμπτζία πφι είνει φύντα κάθε μέρα κουμπάρε για το εξωτερικό .
Ορεγη τσε κχάμποσοι χρόνου κουμπάρε είγκιαει γιουρίζουντα όλοι κίσου τα Πατρίδα .
Ε λοιπόν να γιουρήσουει όα τα καμπτζία κίσου.
ΚΑΛΕ ΜΕΣΟΒΔΟΜΑΔΟ .
ΤΗΤΗΝΤΑ  του Νοέμπρη  ΤΣΑΚΩΝΟΠΑΡΕΑ ΜΗ .
ΚΑΛΕ ΜΗΝΑ ΤΣΑΚΩΝΟΠΑΡΕΑ ΜΗ ΤΣΕ ΣΕ ΟΑ ΤΑ ΤΣΑΚΩΝΙΑ.
( Ο 'ΝΕΙ ΝΤΡΟΚΗ ) του ΠΑΝΟΥ ΝΑΡΝΕΡΗ .
Ο 'νει ντροκή Τσακώνοι μη , τα γρούσα άμα νιλήνουμε
Μο' ένει ντροκή , ατςά ντροκή , να νη περιφρονήνουμε .
Τσι εν' πρέπουντα να ποίουμε, όλοι κα νιε με ξέρουντε
Έα όμως πφι ο 'με ποίντενη , τσε όλιου κατάβα ΕΜΕ 'γκουντε.
Ο κατάβα ένει εύκολε , εσ' έγκου κουρβουλίχου
Μα κατρατσύλι σα ναϊθεί τότθε ποίε ντε 'νει τθαΐχου;
Θίλοι το κατρατσύλισμα , θα ένει κατατζία ,
Τσε ούτε πφι θάχει γιουρισμό , να ξέρετε καμπτζία
ΤΗΤΗΝΤΑ  του Φλεβάρη  .
ΤΣΑΚΩΝΟΠΑΡΕΑ ΜΗ …ΚΑ ΝΙΟΥΜΟΥ ΑΜΕΡΑ … ΤΣΕ ΚΑΛΕ ΜΗΝΑ …..
Εζάτσε ίσια για το σεντούτσι , χωρις να σταμακήσει τσε χωρίς  να δεί σημασία τα τσεία τα Σταματού .
Ατζε το κχομπόδεμα με του δραχουμαί τσε εβαλήτσε ένα άλλιου , τσαινούρτση κχομπόδεμα , το οποίε έκει έχουντα μπλέ σημαιούλε .
Έκει βασανίζα τον εμαλέ ση μπάτσε έκει εξηγούα  το όνειρε αλλά του κάκου , τσίπτα όκει καταφερήκχα …..
Κλειδαμπαρουτά κάθε μέρα τάσου , όκει μπαήνα μπίτι τάτσου ούτε ακόνη να ταγήσει του κότθε ση .
Όπφου είγκιαει δενάχουντα τα πράματα , έκει πρέπουντα να ερεστεί ένα Χριστσιανέ να νη εξηγεί ,  γιατσί α τσεία σίγουρα όκει θα γλυτούει τα συφώρεση .
Ανασάτζε άμα εμαθήτσε ότσι ναι μεν έκει θε να άρωει του δραχουμαί  , αλλά έκει θα ση αναπληρούνει με κάτσι  άλιου πφι νη είγκιαει αούντε Ευρώ …
ΤΗΤΗΝΤΑ  το Μάτζη το  .
ΤΣΑΚΩΝΟΠΑΡΕΑ ΜΗ  .
Α ΣΥΝΕΧΕΙΑ ΤΑ ΙΣΤΟΡΙΑ ΜΕ ΤΟ ΠΑΝΟ ….
Να μου εδροσίε λιγάτσι ο τσιπφερινέ βρέχο επέκα για να γύρου τα κουβέντα αλλιά , αλλά μάταια .
– Από το μεσαμέρι ένει λείπα τσε ακόνη να μόλει επέτσε α τσεία .
Ούτε πφι νιε έκει νοιάζουντα για το τσερέ τσε εσυνεχείε .
Άτζε τα δύου καμπτζία , χτενιστά τσε στολιστά , σάματσι ένει έγκα σε πανηγύρι …..
Τσι ένει ποία τόσοι ούρε ;
Ο 'με έχουντε δουλείε τα τζέα ;
Ου 'νει θέντα συγίρισμα τα μανάρια ;
– Θα ένει ζατά σε κανία θιλενάδα ση , κα ένει τσε α κουβέντα , οι νέοι γουναίτσε είνει έχουντε τα δικά σου , επέκα .
Τσε τσι είνει έχουντε να αλήουει .
Σάματσι αφήκαει τσε κάτσι πφι να μην αλήουει , με ταν ούρα είνει το τηλέφωνε…..
ΝΑ ΕΜΕ ΠΑΝΤΑ ΑΓΑΠΗΤΟΙ .
ΚΑ ΤΗΤΗΝΤΑΤΣΕ ΚΑΛΕ ΜΗΝΑ …
ΤΗΤΗΝΤΑ  του Αμάη  .
……………Ο ΧΡΙΣΤΕ ΑΝΑΣΤΑΤΘΕ ….
Αντίθετα με τα Θοδωρού α Μαριγώ ούτε πφι έκει θέα να νήνει αλλα ούτε τσε να νη ορήνει τα τελεόραση .
Νιε έκει ειχα ονομαστε το κουκί του Εωσφόρου γιατσι όπφουρ έκει αούα τσε α ιίδε , δίχως να νη κατάβαιρε ντε ένει αρίκχουντα τουρ εμαλοί τσε ντε ένει δαιμονίζουντα .
Ντη ένει απομονούκχουντα απο τούρ αθροίποι τσε ένει σταμακίχουντα τα διαλεκτικότητα .
Ένει αφαιρούντα τα κουβέντα τσε το σόνισμα τα συντροϊθία .
Τουρ αμέρε πφι έκει έγκα για ψώνια νη έκει διαπιστούκχα τσε πλέκιεριου .
Νέοι τσε γεράδε καρφουτοί το χαζοκούκι .
Ο μπακάλη ογλήγορα , ογλήγορα να ξεποτσουθεί του πεάται ση για να μη χάει τα συνέχεια απο τουρ αϊδήλε τα τελεόραση .
Ήμαρτον πλέα ……Κίσου μη έσει Σατανά .
Α πφερινά αμέρα .
Τα Τςίτα τα χαράματα , όρπα ατζά ροϊδήε
Τσε λίγο υστερούτερα όμορφα κοτσινήε .
Τα σύγνεφα εχρυσούτθαει ο ήλιε εμπαήνου
Κα αμέρα ένει αού , τα νιούτθα εκατακίνου .
Ετσίφου τσε 'γκριουφούμενε , τάχα θα σ' καταφέρει ;
Μπάτσε ο μπορέει σάμερε , σιόμαση για να φέρει ;
Παιγνίιδα με τα θάασσα , οι ηλιαχκίδε ειν' ποίντε ,
Βουλιάζουντε τα τσύματα , τσε πάλι αφρέ ειν' μπαήντε .
Πρεσσιού κα μέρα νάχετε , τα γρούσσα να νιλήνετε
Αγαλιανά να τςιάχετε , ογλήγορα να σούσετε .
Τητηντα  του Οχτώμπρη .
Ο κχούλε ένει α εξέλιξη τσαι α γρούσσα το λαλούϊδι
Για νοιρόγια έν' α εξέλιξη , τσαι α γρούσσα για τραγούϊδι
ΤΗΤΗΝΤΑ  του Αωνάρη  .
ΤΗΤΗΤΝΤΑ  του ΑΩΝΑΡΗ  .
Είγκιαει τα λείψανα , τα απομεινάρια , απο το τότθε τσέντρη υγείας .
Πφι ένει πλέα έχουντα χατέ τα τα δόξα ση τσε το μεγαλείε ση .
Έτεοι του χρόνου έκει έχουντα γραφτέ τα δικά ση ιστορία .
Του τσαιροί πφι όα είγκιαει φυσικά τσε α Μάτη φύση έκει σεβαστά τσε αγαπητά .
Του χρόνου τσε του τσαιροί πφι ο άντρωπο έκει προφυάτθου τσε έκει προστατέγκου τα φύση .
Γιατσί έκει έτανη πφι νιε έκει προσφερήκχα τα τροφή ση , τα γιατρικά ση , το βάλσαμο ση .
Νιε έκει κχοντούκχα τα ζωη τσε είγκιαει συνηυπάρχουντε .
Ένει έγκου για το αθάνατε ύο , το αθάνατε βοτάνι
Να νη δού ταν αγάκη μη , ποτε να μη πεθάνει .
ΜΗ ΚΑΣΙΤΘΕΤΕ ΤΟΝ ΗΛΙΕ ΓΙΑ ΠΡΕΣΑ ΟΥΡΑ .
Τσίπτα ο 'ράκα γιούρε μη τσε σημασία ο δούκα
Το πόρε έμα στεκούμενε , τσε δενατά νιέ ντούκα.
Ο πόρε έκει σφαλιστέ , ψαφού για κχαμπανάτσι
Πρεσιού έμα παραξενευτέ τσε μπερδευτέ λιγάτσι .
Έτεοι του χρόνου παλαιά , ποτέ ο πόρε ο κλείτσε
Τσε σα νιε 'ρέκα σφαλιστέ , άναυδε με αφήτσε .
Κχαμπάκα κάτου ταν αυλή τσε τα πηγή εζάκα .
Εγκίκα βατσιούλι δροσερέ τσε δίπα εκατσάκα
ΚΑΛΕ ΞΗΜΕΡΟΥΜΑ ΤΣΕ ΜΕ ΥΓΕΙΑ .
Για να μη ξεχένουμε του σίντε νάμου :
ΤΗΤΗΝΤΑ  του Τςυγητή  .
ΤΗΤΗΝΤΑ  του Τςυγητη   Τσακωνοπαρέα μη .
ΤΟ ΠΑΡΑΠΟΝΕ ΤΟΥ ΠΑΝΟΥ ΓΡΑΦΤΕ ΑΠΟ ΤΟΝ ΙΙΔΕ .
Ένει έχου ένα ατςέ καημό , ένα ατςέ μαράζι
Μπάτσε πουγκιάσει α μαμμού , α γρούσα τασ' τα αγιάζι .
Προσπάϊθα ένει ορού ολιγοστά , κάτσι με ένει ενοχλούντα
Ο 'νει ορού συμμετοχή , το είναι μη όλιου εβούντα.
Ένει έχου ατςέ παράπονε , σε 'μα θωρού αλήου
Ένει φερτέ σε δίλλημα ο 'νει ξέρου τσι να ποίου
Ενει θέα α γρούσα γκιούσιμο ,ένει θέα προστασία
Ένει θέα να νη νιλήνουμε , σε βάση ημερεσία .
Ένει πρέπουντα να κατάβουμε , τσε κα να νη χωνέψουμε
Α γρούσα άμα ο νιλήνετε , πφού θα νη αντέξουμε ;
Γιάγκεινη βρε τσακώνοι μη , στσεφτήτε νη λιγάτσι
Μαζυ Έατθε να βάλουμε το υίο το αβάτσι .
Θα ντη σκωτού βρε σκατόπαιδε , όρεγη θα αραμάνει τα κοκκάλια ντη , να μάθερε να μη νη ξαναποίερε .
Του ατσίου θα ντη ποίου βρε παλιοκρεφτρούνικο .
Γκριουφτέ εζού κίσου από το τσίνε έμα μόνιου ξεικάζου .
Βούα έκει α καρδία μη , αλλά τσι να ποίου ..
Έμα ίκχου τσε ένα κοτρώνι , αλλά τσε πφι νιε μα ίκχου τσι ;
Κια να νη αναιμού , ο 'μα κοτού να ποίου ετσιτάπα πράμα ….
Αφού ο καψοΜανώλη εφαήτσε το κάλι τα χρονία ση , τσε αφού νιε μπήτσε με κρέμα το λουπάϊ νιε τσαφήτσε .
Μπορεί να κουράστε τσε α χέρα ση από το πρεσιού ντούμα .
Χάσου από τουρ εψιού μη .
Άμα ντη ξανακιάσου θα ντη κρεμάου ανάποδα παλιονηξιάρικο …..
Εζυνίαμε μετά από λίγο με το Μανώλη
Κατακότσινα τα μάγουα ση , πιο κοτσινά τσε από του μούρε .
Εξεικάσμαει κα κα τσε ο πέκαμε τσίπτα .
Τσε τσι έκει θα αλήουμε ;
Έγκεινη το μιτσή κεφάλαιο νιε ένει αφιερούκχου, το μακαρίτα το Μανώλη του Μωραΐτα .
Ο Μανώλη έκει ο συνέταιρε μη .
Να ένει αφρά α πάκα πφι νιε είνει πακούνα ..Αιωνία ση α μνήμη ..
ΚΑΛΕ ΞΗΜΕΡΟΥΜΑ ΕΓΚΕΙΝΗ ΕΝΕΙ ΤΟ ΤΕΛΗ ΤΑ ΙΣΤΟΡΙΑ ΝΑΜΟΥ
ΤΗΤΗΝΤΑ  του Σερικχή  .
Α αυλή έκει πρέπουντα να έκει γιομάτε με κάβα .
Κάβα για το τζάκι , για σόμαση το χειμωνικό τσε για μαγέρεμα .
Είγκιαει έχουντε τσε θεμωνείε με κχριανίδε για το άναμα τθο φούρνε .
Κάθε βοά πφι είγκιαει ανάφουντε φούρνε έκει κατακίνου - πορούμε κχριανίδε …
Σε νια μερία τα αυλή είγκιαει έχουντε τα ρείτσια τσε τουρ αφάνε
Για προσανάματα.
Μόλις έκει τελειούκχα α χρονία είγκιαει τσινούντε κίσου απο ταν αρχή.
Ροζιαστοί χέρε , ηλιοδατοί σούτσε , ιδρουτοί κορμοί απο τα μάχη για ταν επιβίωση .
Έμε τυχεροί πφι εζήκαμα έτεοι του εποχαί , όσοι σε ζήκαμε .
Ετελειούτσε α ιστορία
Άβα θα αρχίσουμε ταχία .
Όπφουρ ένει δενάχουντα , ο Ποσειδώνιο αγριεύε ,
Τα τρίαινα Αβράε 'νει , τα θάασσα ανταριέβε .
Τα τσύματα αγριευτά , του βράχοι είνει ντήντα
Μα οι βράχοι είνει ατάραχοι τσε ένταει πάλι ειν φύντα
Ως πφι να ξαναγύρωει , πρεσιου πιο αγριεφτά
Τσε διεκδικούντα το γιαλέ , μ'αντάρα τσ' αφριστά.
Ποσειδώνιο γιατσι έσει φουρτσιστέ τόσιου πρεσιου ανταριαστέ;
Τα θάασσα εταράερε , το τσύμα ανταριάερε .
Θεο ένει τσε θυμουτέ , ογαριασμό ο 'νει δίου……
ΤΗΤΗΝΤΑ  του Φλεβάρη το  .
ΟΙ ΔΥΟΥ ΚΟΥΜΠΑΡΟΙ …
– Α ούρα α κα κουμπάρε , τσι έσει ποίου ;
– Τσι να ποίου κουμπάρε απο υγεία τσεροκά ένει αλλά απο τα αβα  χέτσε ση ….- Ποίε τα πράματα πιο λιανά τσι  ένει τςάχουντα ;
Ένει πορού να βοηθείου ;
-Μακάρι να έσα πορού κουμπάρε , μακάρι γιατσί τότθε τα πράματα θα είγκιαει νιά χαρά , οα μέλι γα , αλλά;
– Αλλά τσι ;
Τσι  ένει τςάχουντα ;
– Μα σε καλέ ντη βρε κουμπάρε όσει νίου  μπίτι νέα ;
– Απο  κια να ση νιάου κουμπάρε ;
Απο του χουρχουλοί ή του καρακάξε…                                                  – Χαχαχα πάκα έσει έχου, απο το ράϊδε όσει νίου τσίπτα ……
ΚΑΛΕ ΞΗΜΕΡΟΥΜΑ …ΠΑΝΤΑ ΜΕ ΥΓΕΙΑ ..
ΟΜΟΡΦΟ ΤΗΤΗΝΤΑ ΓΙΑ ΟΛΟΙ ΝΑΜΟΥ
ΤΗΤΗΝΤΑ  του ΑΜΑΗ  .
ΤΑ τσάδεφο ση τα Βατζελιώ πφι έκει αραμούα τα κάτου γειτονία νιε παραφαγκήστε πφι ο 'κει ορούα 'νει τον Άγιε τσε ερωτήτσε τα Μαριγώ .
Μαριγώ κιά ένει α τσάδεφο μη α Θοδωρού ;
Ένει κα ;
Μπάτσε ένει άρρωστε ;
Ο 'νει ορουμένα τον Άγιε …
Άρρωστοι είνει οι εμαλοί ση Βατζελιώ , νιε απαντήτσε θυμουτά α Μαριγώ .
Τθένα κιούφα με έκεινη το χαζοκούκι πφι νιε ενέγκαει , Σάματσι νιε ένει ορούα τσε εζού ;
Τσε ο χάρο να μόλει να νη άρει , Όρπα θα νη ερέσει , σταλιστά απουρτέσε απο το χαζοκούκι , ούτε το κουγκί ο θα προφτάσει να πατεί να νη κλεί θα νη αφεί ανοιτθέ για να νη νίνει τσε από τόν άλλε κόσμο..
Α Τσακωνοπαρέα με του νέοι..
Κούβελε για κχρίσιμο τσαι κούβελε για ζήμουμα
Βάλε το προζύνι τσαι τα άλυτα το Κούβελε να ζυμού .
Ουουου κακό πφι να μ' ερέτσε
Τσαι παθήκα α χωλιατά
Τσαι παθήκα α κικρατά εζού
Τσι θ' αποναθού έδαρη
Τσι ενάτθε , τσι επαθήτσερε ;
Εκχράε ο Κούβελε , εστσήε τθα δύου
Κχαμπάησε το Κούβελε να ζάμε το κηγάϊδι να κχρίσουμε τα ιίτα .
Απέ τα ίιτα κχρίσουμε τον ήλιε θα σ' απρούμε
Να φουσάει αγέρι δροσερέ, έτρου να σι στεγνούμε
ΤΗΤΗΝΤΑ  ΤΟΥ ΑΠΡΙΛΗ  .
Α τσακωνοπαρέα με του νέοι
Τσε εκιού πλέα , σάματσι ένει α πρώτε βοά πφι σε ένει δέσου.
Νιε πέκα για να προσέχερε
Πλέκιεριου
Κάτσα να ντη φκειάξου κάτσι να άρερε
Μαζύ ντη ….
Ντε εβαλήκα παξημάϊδα , ελήε , τσε άρτουμα .
Πανετά το άρτουμα γιατσί ένει κοντογούντα να σουστεί
Σάματσι ένει μιτσή καμπτζί πλέα .
Ο ' νει ανάτζη να έχουμε λουπάϊα , κχιάνε , κουνίλε τσαι τασιούλια για να νιλήνουμε τα γρούσα νάμου .
Ό 'νει ανάτζη να έχουμε όνου ,
Άογα τσαι μουάρια για να νιλήνουμε τα γρούσα .
Ποϊδήλατα , τα μηχανάτζα
, Τα αυτοκίνητα , έμε πορούντε να σοι αλήνουμε τσαι να σοι χρησιμοποιήνουμε τσαι τα Τσακώνικο γρούσα
Ο ' νει πρέπουντα τσαι ο ' νει ανάτζη να έχουμε , κουνίλε τασιούλια τσαι σουςύλια για να νιλήνουμε τα γρούσα νάμου .
Φέρε ένα ποκήρι ύο αντί ένα τασιούλι ύο
Γιόμισε το ουσύλι από τα κουνία .
Στρούε το
Σοφρά.
Φέρε τα σκαμνία κοντά .
Φέρε προσάναμμα τσαι άναψε ταν ικχάρα .
Κχρίσε τα πιάτα το νεροχύτα .
Με λίγα όγια θιλενάδε τσαι θίλοι τα γρούσα έμε πορούντε να νι νιλήνουμε
, Έμε πορούντε να νι βάλουμε τα καθημερινότητα νάμου.
Ο ' νει υπάρχου γκανένα όγο να μη νι νιλήνουμε .
Αντίθετα είνει υπάρχουντε πρεσοί όγοι
… Να νι
Ν Ι Λ Η Ν Ο Υ Μ Ε….
Ποίε είνει οι όγοι : Πρώτε τσαι τσύριε όγο :
Γ Ρ Ο Υ Σ Α
Ν Α Μ Ο Υ ….
Τσαι δέφτερε
Κ Λ Η Ρ Ο Ν Ο Ν Ι Α
Σ Φ Ρ Α Γ Ι Δ Α
Ν Α Μ Ο Υ….
………..Α ΑΓΑΚΗ ΝΑΜΟΥ……
Ο θα χάμε ενεί
Τα γρούσα
Γιατσί ένει δικά νάμου
Ένει κληρονονία νάμου , αρχόγκισα τσαι τσυρά νάμου .
ΤΗΤΗΝΤΑ  του Γενάρη  ……..Εμέ Νιούντε Τσακώνικα….
Μετά εζάκαμε το Σπύρο το Τσυριάκο πφι έκει έχου τσε έτενη καφενείε τσε να μου ετσεράτσε τσε έτενη .
Όρπα ερέκαμε το Νιχάλη τον  Αλευρά ( Παπορά ) με το καΐτσι ση σε να μου ενέτζε το Τερέ .
Να μου ένέτζε τα σκά του Λαγοδόντη τσε ένει αδύνατε να νη μου περιγράψου ταν υποδοχή .
Ο μακαρίτα ο Φραγκούλη απο τα χαρά τσε τον ενθουσιασμό ση έκει ανεμούκχου δυναμίτε τα θάασσα  Ο κόσμο όκει περιμένου να κχαμπάμε απο το μαδέρι , είγκιαει   ασπηδούντε Τάσου τα θάασσα για να να  μου σφίξουει του Χέρε … Άλλοι βούντε άλλοι γεούντε , άλλοι τραγουδούντε  , ειλικρινά απερίγραπτε .
ΤΗΤΗΝΤΑ  του ΟχτώβΡΗ  .
ΕΜΕΝΙΟΥΝΤΕ ΤΣΑΚΩΝΚΑ .
Με το ατςέ Πατριωτικό σου φρόνημα τσε το θαμπωκικό πνεύμα του αγώνα εδούκαει σε όλε το κόσμο το μύνημα ότσι : ρη ο
Ο Τεριώτα , ο τσείε ο Νιχάλη ο Λαλουδάτση , ο Σαρκίβορα έκει ένα απο του πολεμισταί του  .
Το μνημονικό ση αψεγάϊδαστε ως τα ενενήντα ση .
Ούτε πφι εκουράε τα μνήμη ση , καννία προσπάϊθα να θυνητθή παρά αρχινήε να ξεφυλλίζει τα δικά ση ιστορία απο τον Αλβανικό πόλεμο .
Ανέκοπα δίχως καννία πίεση εδούτσε το κιτάπι με τα ονούματα πφι αβήκαει μέρη το πόλεμο .
Καλε ξημέρουμα τσε κα συνταχινά Τσακωνοπαρέα μη .
Να έτθε κα .
Βοηθήνετε όσοι είνει έχουντε ανάτζη … Α Γρούσα νάμου ένει έχα ανάτζη τα βοήθα νάμου .
Γιάκεινη τσε μόνιου τσι έμε ποίντε ;;;;;;
ΤΗΤΗΝΤΑ  του Απρίλη  , Εμέ Νιούντε Τσακώνικα .
Συνέχεια τα ιστορία , ΤΑΠΑΡΑΠΟΝΑ ΑΠΟ ΤΟΝ ΑΡΓΑΛΕΙΕ .
Ο ΧΡΙΣΤΕ ΑΝΑΣΤΑΤΘΕ :
Τσι οράκα : Ενα ξεμοσκαλιαστέ ξεδοντάρικο (ΑΝΤΙ ) ρέλια κατςουτά σογίτθε (σαΐτε )ξεπετσιαστοί .
Παρα πέρε ενα στιβάρι απο έρατςε με το αλετρόποδε .
Με εφαγκήστε έτρου όπφου σε οράκα ότσι είγκιαει ποίντα το σχήμα του Σταυρού , για το θάνατε τον αργαλειέ .
Πιο πέρε ενα χαλκουματένιε τέτζερε, αγάνουτε τσε κατακούβανε , πφι απο τα πολυτζερία έκει ονοιάζουντα με λιβανιστήρι .
Ενοιούκα ( εδοτσήσμα ) κάτσι να μη σφήτζει τα καρδία , ενα κχόμπο τον άρουγγα μη .
Ενα αργαλειέ εστσέμα σε τέτοια κατατζία ;
Ενα κειμήλιε παραμελητέ περιφρονετέ τσε λησμονετέ.
Ενα ήρωα απο τα παληά ξεχαρβαουτέ με στσιστοί σάρτσε , πριγκούμενε απο τα σκόνη τσε του αράχνε ……
Νιλήνετε Τσακώνικα κάθε αμέρα κάθε αμέρα
Ο Νιχάλη ο Μένη με τον ( ΑΓΙΕ ΝΙΚΟΑ ) ή (ΚΑΝΑ ) ,
Ο Στέλιο ο Μαστοράτση , ( ΜΩΥΣΗ ) , ( ΒΑΡΒΑΡΑ )
Ο Νικόα ο Καρδαρά , με το ( ΙΓΝΑΤΙΑ )
Ο Μήτρο ο Αλευρά με το ( ΑΘΗΝΑ ) , ( ΚΟΡΕΑ )
Οι αϊθήνε Μαστορατσαίοι , ( ΑΓΙΕ ΠΑΡΑΣΤΣΙ )
Οι Λαγοδονταίοι τσε ο Λάμπη ο Κουνιά , ( ΑΓΙΕ ΧΑΡΑΛΑΜΠΟ )
Κάρβουνα , κάβα , χαρούπια , άϊ , πορτοκάλια τσε λεϊμόνια , είγκιαει τα πιο συνηθιστά ποτσούματα .
Τα πρώτε θέση είγκιαει έχουντα φυσικά τα κάρβουνα .
Οι Τσάκωνε καρβουνιαραίοι ,είγκιαει ερέχουντε νία οικονομικά ανακούφιση με τα κάρβουνα .
Του δύου δεκαετίε , σπο το σαράντα ως τουρ Αρχαί του εξήντα ένει πρέπουντα να ση ονομάσουμε κανινοδεκαετίε …..
Τα ζωή το μονοπάκι , να διαβαίνετε μ' αγάκη ….
ΤΗΤΗΝΤΑ του Οχτώβρη  .
Ένει χαρούμενε .
Ενει χαρούμενε διότσι ενεί όλοι τα Τσακωνοπαρέα θε να ποίουμε τα πρώτε νάμου εκδρομή .
Θα ζάμε ταν ιστορικά παληά χώρα νάμου .
Ταν Όμορφο Παληόχωρα .
Τσε Κια αλλιά άκει να ζάει α Τσακωνοπαρέα τα πρώτε ση εξόρμηση ;
Τθα χώρα τα Τσακωνιά , Μόνιου τα Παληόχωρα .
Όρπα πφι εδοξάςτε το μιτσή Κλεφτόπουλε .
Τα .Τσακωνοχώρα πφι εκαστρέβαει οι Τούρτσοι τσε οι Σταυροφόροι .
Τα χώρα του Οριόντα .
Όα α Τσακωνοπαρέα , Σάμπα τσε  του μήνα Οχτώβρη τον Άγιε Γιάννη τα Παληόχωρα …
ΚΑΛΕ ξημέρουμα νιλήνετε Τσακώνικα ένει πρέπουντα , ένει υποχρέουση νάμου διότσι ένει α γρούσα νάμου .
Όσιου έκει κχοντούκχουντα το σέρι οι βάρτσε , πότε α νία μα πότε α άβα είγκιαει παρήντε μέρα παρα μέρα .
Οι αποστατοί τσε κουραστοί είγκιαει φύντε πιο νωρίς τσε οι βάρτσε είγκιαει φερίκχουντε τουρ αντικαταστάτε σου ..
Κοϊθίνια με παξιμάϊδα τσε ελίε φύντα απο τα Τσακωνιά , ντουμάτε τσε αγγούρια παρήντα απο ταν Αργολίδα .
Τουρ Αρχαί του Αωνάρη ύστερα απο το λιχίνισμα είγκιαει έγκουντε οι εργάτοι τσε εργάκισαι για πλερωνή .
Όρπα α χαρά σου έκει απερίγραφτε .
Είγκιαει αρίκχουντε κχάμποσοι σάκχουμε φαέ η κρίσε τσε έτρου ένα μέρη απο τα κουμπάνια εκει σιγουρευτέ.
Κα νιούμου αμέρα τσε κα μπανιαρίσματα …
Του Αγούστου ένει δύου , όλε ο κόσμο ένει παρίου
Τα Τσακώνικα ένει νίου , να τσε διακοπέ ένει ποίου …
Ο ΧΡΙΣΤΕ ΑΝΑΣΤΑΤΘΕ …….
Α ΣΥΝΕΧΕΙΑ …..
ΕΠΙΣΤΡΟΦΗ ΤΟ ΣΠΗΛΗ ……
Να φύτσερε καμπτζούλι μη , απ' έντεοι του τόποι
Απ' ένταοι τα κατςάβραχα ,τα βάσανα του κόποι .
Ένει φυτθέ Αφέγκη μη , μα κίσου ένει παρίου
Να νη αρνηθού παντοτεινά ό 'νει πορού να ποίου .
Ντε αποθυμήκα Αφέγκη μη , Μάτη μη τσε ετίου
Ο τόπο ένει Άγιε 'κάνα να προστσυνίου .
Θα φύτσου ξανά έδαρη , μα θα ξαναγιουρίσου
Γιάκεινη τσε προσωρινά , θα νη μου χαιρεκίσου.
Να ζάρε υζέ μη το καλε , τσε προσευχή έμε ποίντε
Του Αβραάμ τα κα να ποίερε , εφτσή ντε έμε δείντε .
ΚΑΛΕ ΞΗΜΕΡΟΥΜΑ …….
ΠΑΝΤΑ ΜΕ ΥΓΕΙΑ ………
……..Εμέ Νιούντε Τσακώνικα ……
Τητηντα  του Αμάη  .
……….ΕΜΕΝΙΟΥΝΤΕ ΤΣΑΚΩΝΙΚΑ ………
ΤΗΤΗΝΤΑ  τουΑμάη  .
Α Τσακωνοπαρεα με του Νέοι …….
ΧΡΙΣΤΕ ΑΝΑΣΤΑΤΘΕ ……..
Σάμερε επέκα να ζάου για ψώνια
Ένει έγκου το μαγαζί
Να ζάρε το καλέ
Εκιού Ο 'σει έγκα τα χούρα σάμερε;
Όπφουρ ένει δενάχουντα ο θα ζάου .
Έσει αούα να βρέτσει σάμερε ;
Ο 'νει δενάχου για βρέχο .
ΝΑ ΠΕΡΑΗΧΕΤΕ ΟΜΟΡΦΑ
ΤΗΤΗΝΤΑ  του Δετσέμπρη  .
Αμα έκει τσινούντα το εληομάζουμα οι χούρε είγκιαει γιομήντε με αθροίποι τσε φωνέ .
Τα λιτριιδία τθου δόξε σου .
Οι σκάλε ,οι τέμπλε , οι ποϊδέ , οι σάκχου , τα τσικούρια , τα καδεφκήρια ,
Οι ψαλίε , όα σε δράση .
Κοντά τσε τα μανάρια πφι είγκιαει νεμούμενα τθα λαθούρια τσε με τα λιόκαρα ανέμελα .
Είγκιαει βιάζουντα μόνιου άμα είγκιαει χάντα απο κοντά σου τα παιχνιδάρικα βανίζα ή τα ανάποδα Ριουφάλια .
Τθου σκάλε οι ατσοίποι με του ποϊδέ τα μισά σου τσε οι γουναίτσε χάμου μαζούκχουντε τουρ ελήε νία νία τόσιου ογλήγορα σαν τουκεινατόι κότθε πφι είνει τςυκουνίζουντε το φαέ.
Είγκιαει μαζούκχουντε ασταμάκιστα , αν τσε κάτσι βολέ α κρυάδα σε έκει μπερονιάζα ως το κόκκαλε …
Ενιάκατεεεεεεεεε ……..
Τσί ……….
ΤΣΑΚΩΝΙΚΑ θα νιλήουμε τσε μπίτι ο θα σ' αφήουμε ….
Τητηντα  του Σερικχή  .
Α τε  γειτονία ….
Εμέ Νιούντε Τσακώνικα Ο
Τήτηντα  του Σερικχή .
…… Α τε γειτονία
Οπφου όα τα κα πράματα έτρου τσε έτανη α όμορφο περίοδο άκει
Να τελειούει .
Ο αφέγκη μη αγοράτσε τα τσέα του παππού του Λία του Μαρνέρη τα πατρικά ση τσέα .
Αφήκα ταν πανέμορφο έτανη γειτονία αποχαιρεκία τσε το θίλε μη το Γιώργο τσε εξενιτέμα
Τα μακρυνά ξεσέλια .
Για ενίου ναι έκει πρεσιού
Μακρύα
Ο ' κει θα
Ορήνου το θίλε μη ουτε τσε
Του τσειάδε μη
(Ταν μιτσα Ερήνη
Τσε ταν ατσά Ερήνη
Όπφου σε έμα αποκαού)πφι μη ίγκιαει έχουντε καομαθητέ με τα καουδάτζα τσε το σμούλι .
Α μαμού μη α Λίαινα έκει πρεσιού γρία,
Κατάκητε τσαι πρεσιού απαιτητικά .
Με έκει μαούνα τσε έμα αναπολού τα παλιά μη γειτονία , Κάκια κάκια νι'έμα κχράντου τσε έμα έγκου τα παλιά γειτονία αλλά ο 'κει το ιίδε .
Έμα ξένε πλέα , ο,μα κομμάκι ο 'μα καμπτζί τα γειτονία .
Έγκεινη με έκει γιομήντα απογοήτευση τσε κίκρα .
Έμα θυμούκχου τσε με του διτσοί μη πφι μ' άγκαει από το παράδεισε μη .
Άμα α γρούσα ο νιληιθεί τσαι άμα ο νι' αναβοιούμε
Θελία όλοι να βάλουμε , να ζάμε να πριτθούμε
Είγκιαει αφήντε κχραΐα το τσέντρη τσε είγκιαει βάντε τα κάβα ορθά ως τα μισά τσε πλάγια απο τα μισά τσε τάνου .
Το όλιου κανίνι έκει έχουντα το σχήμα τα ομπρέλα .
Μετά απο το χκίσιμο με τα κάβα έκει παρήντα το κάδουμα .
Νη είγκιαει καδούκχουντε με καϊδί απο Άριε πφι έκει κυκνέ τσε ο 'κει αφήντα το χώμα να περάει .
Το επόμενε στάϊδε έκει το χκίσιμο ως τα μισά με κοτρόνια τσε πάκουμα όλιου το κανίνι με χώμα .
Το Τθούμα είγκιαει έχουντε πάκα για να νη κλείνωει τσε να νη ανοίντωει .
Το όλιου χκίσιμο έκει αρίκχουντα - αμέρε ανάλογα με το πόσιου ατςέ έκει το κανίνι .
ΚΑΛΕ ΞΗΜΕΡΟΥΜΑ , ΝΑ ΕΜΕ ΠΑΝΤΑ ΑΓΑΠΗΤΟΙ , ΤΣΕ ΝΑ ΝΙΛΗΝΟΥΜΕ ΤΣΑΚΩΝΙΚΑ ΔΙΟΤΣΙ :
Απέ χαϊθεί το όνειρε , χαϊθεί τσε α ελπίδα
Τα γρούσα θα νη άρει ο φουσού , θα νη άρει α καταιγίδα ..
ΤΗΤΗΝΤΑ  του Μάτζη  .
ΤΣΑΚΩΝΟΠΑΡΕΑ ΜΗ  α συνέχεια τα ιστορία με το ΠΑΝΟ ΜΑΡΝΕΡΗ
Τσέ όπφου έμα σκεγκούμενε ένταει , νια ανατςιχία περάτσε από το κορμό μη .
Ο Θεό Απόλλωνα θα ένει εσκέμα , γιατσί όρεγη όνει σαλέγκουντα τσίπτα , όνει υπάρχα ψιούχα …
Εζού α Πατάνα ένει … Ξαφνιαστέ εμα ξοικάζου ένα γιούρε , κάτσι ο 'μα καταβαίνου..
Τσι το παράδοξε με ετίου ;
Ξανανιάτθε α φωνά .
Ναι εζού α πατάνα ένει , τσε ντε ένει νιούα τα Τσακώνικα γιατσί εζού , Τσακώνα ενάμα , Τσακώνα απαραμάκα τσε Τσακώνα θε να πεθάνου .
Θα ντη νη αλήου νία βοά ακόνη .
Εζού ένει α Πατάνα το Κάμπο ( τα Παραλία ) τσε να μη μη άτσετε το όνουμα .
Νιε κχοντούκα τόσοι χρόνου : οράτε μη νη άτσετε έδαρη ;
Μα ένει ποτε δενατέ να νιλήνει ένα δεντρικό ;
Αναρωτήμα …
ΝΑ ΕΤΘΕ ΟΛΟΙ ΚΑ ΤΣΕ ΝΑ
ΝΑ ΠΑΡΑΤΣΙΝΉΤΕ ΤΣΕ ΑΛΛΟΙ .
Δίπα σε ένα βαρέλι ( τον Καόγερε ) είγκιαει βάντε το κατακάϊθι για να μαζούνει αργούτερα το λίγο άϊ .
Ταν ίιδε στιγμή είγκιαει μπάντε το Λιοκότσι απο του τσατζίλε τσε είγκιαει ετοιμάζουντε το δέφκιεριου στάμα .
Όα α δουλεία έκει γινουμένα με τάξη σύστημα τσε ακρίβεια , Σάματσι είγκιαει κουρκιστά ρολόγια .
Για τα δουλεία έντανη είγκιαει χρειασκουμένοι γεροί Χέρε , δένανη τσε αντοχή .
Για να μπάλουει το άϊ απο το λιόκαρπο , σε έκει μπαήντα το άϊ.
Είγκιαει δουλέγκουντε δεκαοχτάωρε με ατσοί λαδολύχινοι για νία οκά Άι .
Ανά τέσσερα στάματα είγκιαει τσούντε το φαΐ πφι σε έκει φερίκχου ο νοικοτσιούρη .
Απο τα πιό συνηθιστά έκει α φασουλάδα , μπατάτσε με τραχανά , Ρέτζε , τσε μπακαλάο .
Το κρασί ο 'κει λείπουντα ποτέ , πάντα έκει συνοδέγκουτα το φαΐ σου .
ΚΑΛΕ ΞΗΜΕΡΟΥΜΑ ΝΑ ΕΤΘΕ ΚΑ τσε με υγεία .
Για να μπάλετε απ' τουρ ελίε Άι
Θε να ντη μπαεί το Άι .
Μα τα γρούσα να νιλήτε
Μπίτι ο θα κουραστήτθε…..
ΤΗΤΗΝΤΑ  του ΦΛΕΒΑΡΗ ΤΟ  .
ΤΣΑΚΩΝΟΠΑΡΕΑ ΜΗ .Α  συνέχεια τα ιστορία .
ΤΑ ΠΑΡΑΠΟΝΑ ΤΑ ΓΙΩΡΓΟΥ
Ένει μαθητά έντενη το καφέ , έμισε – έμισε με το φαέ, κχάμποσα κανέα τσε κχαμπόσιου γαρύφαλε για νυρωϊδία , επέτσε , τσε με τα τσιγκίδα ανοίε το πορκί τα σιούγα να επιθεωρήση το καρβούκισμα .
Οι κοκκαλιάριτσοι χέρε ση , είγκιαει γιομάτοι γρατζουνίε , καταμαητθοί …Έκει θα αλεί γκανένα ότσι έκει μαούνα με του κατσιούλε ..Σάματσι να εσβαήε τα σκέψη μη , γιατσί εξηγήτσε του γρατζουνίε ..
Να όρκομη εζάκα να βοηθείου τον υζέ μη να μαζούει τα χαρούπια .
Εκαταμαήμα απο τουρ αφάνε .
Σάματσι είνει έχουντα τσε  τιμή .
Τζάμπα ση νη αρίκχουντε …
ΚΑ ΤΗΤΗΝΤΑ .
ΚΑΛΕ ΜΕΣΟΒΔΟΜΑΔΕ…ΠΑΝΤΑ ΜΕ ΥΓΕΙΑ ….
( ΤΟ ΤΡΙΤΕ ΚΑΛΕΣΜΑ )
Ταν ασικρία το Παράστσι
Έατθε καλοί Τσακώνοι
Όλοι του Τερού γειτόνοι
Έατθε τσε φέρτε τσ' άλλοι
Τθου Τερού το ακρογιάλι
Τα γρούσα έμε γιορτάζουντε
Τσε νι έμε δοξάζουντε.
Τα γρούσα τα Τσακωνική
Ταν αρχαία Δωρική.
Ένει α γρούσα α δικά νάμου
Α γλυκά α Μάτη νάμου .
Τα σκετσάτζα να οράμε
Τα Τσακώνικα να νιάμε
Τα καμπτζία να καμαρούμε.
Τσε παλάνια να ση ντούμε
Θα έμε νία όμορφο παρέα
Πφι Τσακώνικα ΕΜΕ ΝΙΟΥΝΤΕ.
ΕΜΕ θέντε ΕΜΕ πορούντε.
Τητηντα  του Αμάη
Α σιάτη λοιπόν πφι έκει έχα το κανάκι με το ανίλητε ύο , έκει μπάνα ένα ένα τα δαχκυλίιδα τσαι τα άβα
Χρυσαφικά .
Πρώτα
Όμως ίγκιαει
Αφιερούκχουντε ένα
Τραγούϊδι .
Α σιάτη μετά έκει μπάνα το χρυσαφικό τσαι σε όποιε έκει ανήκουντα έκει αφιερουτέ τσαι το τραγούϊδι
Τα τραγούϊδα ίγκιαει
Τραγούϊδα τα αγάκη τσαι του αγνού τσαι καθαρού
Έρωτα .
Ίγκιαει χαϊδάτζα σε ένα κόσμο πφι έκει ερέχου τα χαρά τθου πιο απλοί σκέσε του αντρούπου .
Παλληκαράτζα τότθε έμαει απαντέχουντε το δικό νάμου δίστιχο , το δικό νάμου τραγούϊδι αφού
Έκει μπαήντα το δικό νάμου χρυσαφικό από το κανάκι ουτέ με το ανίλητε ύο .
Έμαει κιστήντε ότσι έκει απολητέ από τα μοίρα για να γλυτσιάνει το πόθε νάμου τςαι τα πετατσίσματα τα καρδία νάμου .
Τραγούϊδι πφι ενάτθε ταν ατσά Χριστσιανικά νιούτθα , εταξιδεύε τθον ουρανέ με
Τα άσα τσαι εβαφκίστε με το ανίλητε ύο για να κατασταλλάξει σα μύρο τσαι να σταμακίσει βαθεία τάσου τα καρδία νάμου ……
ΠΑΡΑΚΑΟΥ ΝΙΟΥΜΟΥ ΝΙΛΗΝΕΤΕ ΤΑ ΓΡΟΥΣΑ ΝΑΜΟΥ …
ΕΝΕΙ ΠΡΕΠΟΥΝΤΑ , ΕΝΕΙ ΧΡΗΕ νάμου, ΕΝΕΙ ΓΙΑ ΤΑ ΚΑΜΠΤΖΙΑ νάμου …..
ΕΚΕ ΝΙΟΥΝΤΕ ΤΣΑΚΩΝΙΚΑ .
Α τσεία α Γιωργού εσούτσε το χτήμα .
Τις τσύμα τα θασέ έκει λείχουντα το χαλίτσι τσε σιγοτραγουδούντα , έκει καοσωρίζουντα έτρου τα Τσία τα Γιωργού .
Μπρι ξεποτσούει το ονάρι ξερίε νία κρεφτά ματία τα δεντρικά τσε εχαρήτσε πρεσιού πφι σε οράτσε του χαρουπίλε γιομάτοι .
Άξαφνα νιάτσε γέλια τσε φωναί απο τα μερία τα θασέ .
Γιουρίε προς τα οπά τσε τσι να οράει !
Τέσσερα ζευγάρια θεόγυμνα !
Έτρου όπφου σε εμπήτσε α Μάτη σου .
Άλλοι μπαήντε απο τα θάασσα τσε άλλοι παίζουντε τα βότσαλα.
Έωνη σούσε , συγχώρα μη Θεέ μη !
Τσι ένει έγκεινη το πράμα πάλι .
Μπάτσε ένει ορούα αερικά ;
Ένει τα κά μη ;
Ουουου Δέσποινα μη τσι επαθήκα α μαργουτά .
Εζού Τσακώνικα θα μάθου
Να νιλήνου τσε να γράφου
ΤΗΤΗΝΤΑ  του Γενάρη  .
Τήτηντα    του Γενάρη .
ΤΣΑΚΩΝΟΠΑΡΕΑ ΜΗ …..
Όρπα κάθε σύνταχα με έκει περιμένα α βραστογαλιά τθα βαηθουά σκουτέα με μπόλικο παξημάϊδι .
Κάθε αργά πφι είγκιαει γιουρίζουντε οι κατούνε απο τα κχινά τσε τα προύατα , α στρούγκα έκει ζωντανέγκα .
Πρώτα οι προβάτε τσε μετά τα κχινά .
Ο παππού κατσατέ το στρουγκολίθι , έκει αρού ένα , ένα όα τα γάρια .
Ατάραχα είγκιαει κασίμενα , ως να τελειούει ο παππού το άρημα τσε να μπαεί απο τα μαστάρια σου τσε α τελευταία κχιαούα γά .
Είγκιαειαναχαράσουντα ήρεμα σάματσι είγκιαει ξέρουντα ότσι είγκιαει δίντα ένα πολύκιμο αγαθέ .
Έμα καμαρούκχου τσε έμα θαυμάζου τον ωραίο τσε όμορφο έντενη ζωικό κόσμο .
Εμαθήκα απο τον παππού τσε τουρ ονομασίλε σου .
Εμαθήκα τα ζυγούρια , τα μπιλιόρα , τα περδίκα , τα μουτζούρα , τα Κοτσίνα , τα Λάγιε , τα κάλεσε , τσε τουρ ούρτοι.
Όλοι ονομασίλε για προύατα .
ΚΑΛΕ ΞΗΜΕΡΟΥΜΑ ΣΕ ΟΑ ΤΑ ΤΣΑΚΩΝΙΑ …….
………..Εμέ Νιούντε Τσακώνικα …………..
Τα Κοτσίνα τα Μπιλιόρα , τα Μουτζούρα τα Περδίκα
Ένταει όα εμαθήκα , τα Τσακώνικα ο αφήκα .
ΤΗΤΗΝΤΑ  του Απρίλη .
Τσαι όπφου καμπτζία έκει φουσού , τσαι
Κρυάδα
Έκει ποία
Εμπάκα τ' αυτοκίνητε για Σίκενα τραβήα .
Μα έκει απουρτέσε μη με τα στροφή πφε μπήκα
Έμα από τα φύση μαγευτέ τσαι ούτε νιε καταβήκα
Από ένα ρυάτσι χουριστέ ένει το χωριουδάτσι
Νία γειτονία ογεί ατζά , α άβα ατζά απ'
Το ρυάτσι .
Οι δύου γειτονίλε ση , α νία ατζά ταν άβα
Καθημερνά να ορείνουντε τσαι να καονυχκίζουντε.
Το σκολείε μπαράκα
Ο πόρε ση τσαι μοναχό 'κει στέκουντα
Καμπτζία να κοκιάσωει
Έκεινη έκει απαντέχουντα ….
Έμαει ξέρουντε ότσι έκει πρέπουντα να ποίουμε το χρίε νάμου τθα πατρίδα τσε τουρ οικογένειε νάμου ..
Σε κάθε σταθιμό τσε άλλε κόσμο έκει μπαίνου το τρένο ως πφι το τρένο γιομήτσε .
Όλοι με το χαμόγελε τσε αποφασιστοί για τα νίκη .
Απο το Περαία με παπόρι εζάκαμε τα Θεσσαλονίκη .
Απο όρπα με τρένο το Αμύνταιο , τα Κοζάνη , τα Καστοριά , το Άργο τα Ορεστιάδα τσε εκατασκηνούκαμε ταν Ιεροπηγή .
Έμα καταταχτέ το σώμα του μηχανικού .
Ο λοχαγό μη έκει λεγούμενε Ντινόπουλε τσε διμοιρήτα ο ανθυπολοχαγό Δελαπόρτα ..
ΝΑ ΕΤΘΕ ΚΑ ΤΣΕ ΚΑΛΕ ΞΗΜΕΡΟΥΜΑ .
ΓΚΑΝΕΝΑ Ο 'νει αμποϊδίζου νάμου να νιλήνουμε Τσακώνικα ,
Ένει σούντα να νη θέλουμε ενεί..
Ενεί τα Τσακωνοπαρέα :
……………Εμέ Νιούντε Τσακώνικα …….
Α ΤΣΑΚΩΝΙΚΟ ΑΡΓΟΝΑΥΚΙΚΑ ΕΚΣΤΡΑΤΕΙΑ
Για ταν αργοναυκικά εκστρατεία τα μυθολογία , για ταν εκστρατεία του Ιάσωνα πφι με λίγοι αθροίποι ετσινήτσε να ζάει ταν Κολχίδα για να άρει το χρυσοτςίχινε τομάρι πφι δεν έκει άλλιου τσίπτα παρα τα καούιδια σε έτανη ταν Αλαργενά χώρα , πρεσοί έμε έχουντε νιατέ .
Αλλά για τα Τσακώνικο εκστρατεία πρεσοί λίγοι .
Α Τσακώνικο εκστρατεία έκει γινουμένα κάθε χρόνε .
Οι ατςιτέροι θα νη θυνήκχουντε ακόνη , αφου οι πλέτεροι απο έτεοι είγκιαει έχουντε αβητέ μέρη σε έτανη ταν εκστρατεία .
Του νεούτεροι θα ση ενημερούμε έδαρη ….
Αγάντα να αναστάνουμε μαζυ τα γρούσα νάμου
Ταν άκρα να αφήουμε του μιτσοδιαφοραί νάμου
Μερικά κανίνια ση είγκιαει χρησιμοποιούντε - βολαί .
Οι πλεύρε γιομάτοι απο ρείτσια , Πρίνου , αφάνε , τσίνου , κουμαρίε , φιλίτςιου τσε άβα τα οποία είγκιαει ότσι ένει χρειασκούμενε ένα χωριγοκάνινε για το συνεχές τάγισμα .
Α κχάρα έκει πρέπουντα να διατηρηθεί αναφτά για δεκαπέντε αμέρε τσε νιούτθε.
Το Τσέρφο , ταν ελία , ταν αποθήτση του Παπαϊδά το ποταμό κοντά ταν Αγία Βαρβάρα του Μπολόνη τσε του Σαρκίβορα τσε το μακρυού νησί .
Το Πρίνε ένα τα Μελισσά τθου Γκιότσαλη τσε το Αλωνάτσι .
ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΗ ΜΕ ΥΓΕΙΑ .
Νιλήνετε ΤΣΑΚΩΝΙΚΑ ένει αγρούσα νάμου .
Τσακώνικα ένει α γρούσα νάμου τσε ένει καταδικά νάμου
Προσέχτε μη στραγγαλιχτεί τσι θεό θα να μού οργιστεί .
……….Εμέ Νιούντε Τσακώνικα…….
.Να ξοικάξουει τα μανάρια , να ζάνει τα βρύση για ψιουχρέ υο
Να ποίουει όα τα θελήματα , γιατσι σε ενάτθαει τεγανοκολιούρα .
Με το μέλι , με ζάχαρη , ή με πετιμέζι ή τσε σκέτα έκει πρεσιου νόστσιμο .
Το ζυμάρι έκει απο προζύνη τσε ειπγκιαει βάντε θρούμπη , λίγο άτσι νη είγκιαει πράσουντε με του διατθύλοι τσε νη είγκιαει ποίντε στροτζυά .
Είγκιαει ποίντε πουνίιδια τζε σκέϊδια με το κηρούνι
Τσε νη είγκιαει βάντε το τέγανε με το ζεμακιστέ Αη .
Νη είγκιαει γιουρίζουντε - βολαί ως να ροδοκοτσινίσει .
Όπφουρ έκει σονιστά είγκιαει βάντε το μέλι τα ζάχαρη ή το πετιμέζι .
Όπφουρ έκει σονι στα νιε έκει ρουφούα .
Κάθε γουλία τσε βάλσαμο , κάθε γουλία τσε σκώρεμα .
Του Τερού τα παραλία , μαζουτθήτθε βρε καμπτζία .
…..Εμέ Νιούντε Τσακώνικα ……
ΤΗΤΗΝΤΑ  του Μάτζη το  .
Α ιστορία τα Πατάνα με τον ΠΑΝΟ ΜΑΡΝΕΡΗ
ΚΑΛΕ ΜΕΣΟΒΔΟΜΑΔΕ.
Ένει φοζουμένα τουρ αθροίποι πφι είνει φκειάντε το λιμάνι, μπάτσε ση ντη κάνα κουτρουλιακό τσε μόλουει κανία συνταχινά με κάνα σιδερένιε θερίε τσε μη σκωτούνει .
Να μη ντη παρήτθη παραφάγκηση γιατσί όα είνει γινούμενα !!!
Ένει αραματά α Μουρία του Αγίου νιε απογήμα παρεγορετά , όσει ορούα ,πόσιου ατςά ενάτθε ;
Γκανένα όνει κειράζουνει !
Εβαλήτσε ο Άγιε τα χέρα ση τσε εμπήτσε το θάμα ση γιάκεινη ο νιε κειράνει , αδεμής έκει θα ντη ντη αλήου εζού τσι χαμπέρια !!
Όσει αού πφε ένει αραματά τσε έντανη τσε ένει έχα κολεγία τσε ένει αούα κάνα ψέμα … Ένει θυμουμένα παληά πφι είγκιαει παρήντα τα παλληκάρια απο το Τερέ τσε Σαπουνάτση για μπάνιο τσε μετά είγκιαει ερέχουντα δροσία τάν απότσια μη …..
ΓΙΑΤΣΙ ΕΜΕ ΠΕΡΗΦΑΝΟΙ ;
Γιατσι………
….Εμέ Νιούντε Τσακώνικα….
Να έχετε νια όμορφο τσε δημιουργικά ΤΗΤΗΝΤΑ .
Άμα έκει αρρωστού γκανένα τα γειτονία , όλοι παρών για συμπαράσταση τσε ο κάθε ένα με δικά ση γιατροσόφια .
Κοφτοί βεντούζε , τςίπσιμο με πετρέλαιο , μπάςια με
Στουγγιστά κρέμα , αγριοβότανα , λίγο από όα .
Είγκιαει υπάρχουντα τσε τα λιβανίσματα , να φύτσουει τα Δαιμονικά .
Το ξεψίλιασμα , τα σταυρούματα με αγιασμό το κούτελε τσε με Άι απο το καγκήλι .
Άλλοι συνάξε χαρούμενοι , άλλοι λυπητεροί ….
Σε νία απο του τσέλε είγκιαει ποίντε με τα πρώτε λαδία τεγανίτε .
Με το πρώκιου άλεσμα , τεγανοκολιούρε , με το πρώτε μούστε μουσταλευριά .
Οι γειτόνοι ση είγκιαει μεριάχουντε όα …
ΠΑΝΤΑ.
ΜΕ ΥΓΕΙΑ ΤΣΑΚΩΝΟΠΑΡΕΑ ΜΗ .
Μαζούτε αγριοβότανα , ο άρρωστε να Γιάννει ,
Λιβάνι ξεψιλιάσματα , κατάρα να μη κιάνει
Μα α γρούσσα όμως Τσάκωνε , εν' θέα να 'η νιλήρε
Λιβάνια τσε κρέμα στουγγιστά μακρύα να σ' αφήρε .
Διαστσευή απο τον Πάνο τον Μαρνέρη
Τον παππού μη τον Αναστάση ό 'νει χρωστού νη μονάχα για τα
Παρανύϊθα πφι με έκει αού τα Τσακώνικα , αλλά τσε για τα πρώτα μη τςέρβα.
Σε εφορέκα άμα έμα  χρονού , ταν αρχή τα Κατοχή , τότθε πφι α φτώχεια τσε α ανέχεια έκει σταμοδέρα μιτσοί τσε ατςοί.
Όπφου όα τα τρανά γεγονότα είνει έχουντα τα δικά σου ιστορία , έτρου τσε τα πρώτα μη τςέρβα.
Τα πρώτε θέση σε έντανη τα ιστορία ένει έχου ο παππού μη ο Αναστάση τσε α Γρία Κοτσίνα , α φοράδα του παππού .
Από αμέρε έκει μπαλτά α απόφαση να θυσιάσει τα φοράδα για να κχοντούει το τομάρι ση …
ΤΗΤΗΝΤΑ  του ΑΜΑΗ   .
Ο Τσακώνικο τρόπο ζωής , τα Τσακώνικα έθιμα , οι Τσακώνιτσοι συνήθειε είγκιαει νατά κανόνε τα ζωή ση , τσε είγκιαει καθοδηγούντα τα συμπεριφορά ση .
Έκει κουβαούα όα τα βιούματα απο τον έμψυχο τσε άψυχο κόσμο πφι έκει έχα νιουριστέ απο μιτσά ακόνη .
Εζάκα να νη επισκεφτού νία χειμωνιάτσιχο αργακηνά , γιατσι έμα έχου τσερέ να νη οράου , να αλήουμε τα δικά νάμου για του περατοί χρόνου , για τα παληά .
Έντεοι οι ιστορίλε για τα παληά για ενίου είνει , ότσι ένει α πηγή για το διψαστέ οδοιπόρο .
Ενιλήκαμε πρεσά ούρα τσε πάντα τα Τσακώνικα …..
ΕΦΟΣΟΝ ΕΤΘΕ ΠΟΡΟΥΝΤΕ …ΒΟΗΘΗΝΕΤΕ …
Το καφέ μη νιε εγκήκα , τσε τα γρούσα μη ενιλήκα .
……….ΕΜΕ ΝΙΟΥΝΤΕΤΣΑΚΩΝΙΚΑ ….
Ο Θεό άκει να ση νιάει τσε έκει θα ποί το θάμα ση .
Σίγουρα ο Θεο σε έκει έχου ξανανιατέ τότθε με τούρ Ακρίε τσε με του βρούχοι .
Αμα γιομήτσε α Παλιόχωρα , εμπήκαει λιτανεία τσε σα σύννεφο εφύγκαει τσε ετσιτάνει όλοι τα θάασσα τσε επρίτθαει .
…… Α ΑΜΕΡΑ ΟΡΙΣΤΕ ……..
Τα χωριουδάτζα ανήμερα τσε παραμονή αηδάνει.
Όλοι τα Παλιόχωρα .
Μιτσοί τσε ατςοί όλοι μαζύ να ενούνει του προσεφτσαί σου τσε να νιαθούνει απο τον Παντοδύναμο.
Απο τα πρώτε μέρα Εκλείκαει τα ζωντανά Τάσου τα Μαντρία .Προύατα , κχινά , βούε , μουάρια , όνου , άογα , κότθε , κούνοι κατσιούλε , οα Τάσου απόκιστα τσε νησικά .
ΚΑΛΕ ΝΑΜΟΥ ΞΗΜΕΡΟΥΜΑ , ΠΑΝΤΑ ΜΕ ΥΓΕΙΑ .
Τα παραλία , το Γιαλέ , όλοι οπά με το καλέ …..
ΕΣ ΝΙΟΥΝΤΕ ΤΣΑΚΩΝΙΚΑ
Ενα δωμάτιε πφι νιε έκει έχου επιστσευαστέ ο αϊθή μη ο Λια .
Το μόνιου στεγνέ μέρη .
Το υπόλοιπο έσα θέου ομπρέλα για να κατσάρε τα βροχερά αμέρα .
Το δάπεδε σκαφτε.
Εκει κατςοποΐχου
Πφογκικό … Μόλις έσα μπαίνου Τάσου , τα σοβά ντη χέρα νια καλημέρα σκουριαντά πφι έμαει νιφουμένοι .
Το ίσιε μέρη , το δωμάτιε για ύπρε , με ένα κρεβάτθα , ένα τραπεζάτσι τσε νία καρέγκλα .
Δύου παναϊθούρια , απο το ένα έσα ορού τον Άγιε Γιάννη τσε ταν αλάνα πφι είγκιαει παίζουντα τα καμπτζία .
Ποτέ ο αβήκα μέρη σε ένταει τα παιγνίιδα , γιατσί ο 'μα έχου ίσως το χρόνε .
Έμα δουλέγκου τα απογέματα , τθα περιβόλια , ποτσούνου χαλίτσι το ποταμό αυτοκίνητα ποίου φροντιστήρια , ότσι δήποτε έμα ερέχου .
Απο το άλλιου παναϊθούρι έμα ορού τα στσεπή τα καμάρα τσε τα μάντρα τα μαμού τα Χρυσούλα ( Γούσγουλα ) ……
ΚΑΛΕ ΞΗΜΕΡΟΥΜΑ ΣΕ ΟΑ ΤΑΤΣΑΚΩΝΙΑ.
Α γρούσα α κατσποητθά Α γρούσα α δικά νάμου .
Έατθε να νη γιατρέψουμε μπρι νιάμε τα σκολιανά μου .
Ακιστάτθερε ;
Νιε παραμπήγκα τσαι ακιστάμα
Κάτσα να ξαποστάνερε ..
Τσαι ποίε θα σκάψει το γρίλε ;
Γρίλε
Σε νία αμέρα έσει Θέου να τελέψερε ;
Ένει πφειρτέ τσαι ένει πρέπουντα το πφράμα να μπετθεί .
Τότθε να δου νία χέρα
Έτρου , έγκεινη έμα απαντέχου
Καομελέτει τσαι ένει παρείντα
Νιλήνετε τα γρούσα χωρίς σταμακημό
ΤΗΤΗΝΤΑ  του Τςυγητή  ..Τσακωνοπαρέα μη .
ΔΥΟΥ ΚΑΪΤΣΙΑ ΜΕ ΤΑ ΔΙΚΑ ΣΟΥ ΙΣΤΟΡΙΑ .
Διαστσευή τσε γραφτέ τα ΤΣΑΚΩΝΙΚΑ απο το Πάνο Μαρνέρη .
Οξόν απο τα καΐτσια τα φορτηγά πφι είγκιαει ενούκχουντα τα Τσακωνιά με το Περαία τσε τα άβα λιμάνια , είγκιαει τσε δύου καΐτσια πφι εγράβαει τα δικά σου ιστορία .
Τα δύο καΐτσια τα συγκοινωνία , απο τον Άγιε Λίδι ως τα Ανάπλι .
Ανάμεσα , Ανάπλι τσε Άγιε Λίδι έτανη την εποχή , ο ,κει υπάρχα α Δημοσιά τσε για να ζάει το καΐτσι απο το ένα λιμάνι τθο άλλιου , έκει ποίντα  ούρε .
Απο Άγιε Λίδι ως Περαία έκει ποίντα  ούρε .
Τα καΐτσια τα συγκοινωνία είγκιαει : ) Ο Άγιε Χαράλαμπο με αφεγκικά το Λάμπη το Κουνιά τσε του Λαγοδονταίοι .
) Α Ζωοδόχο πηγή με αφεγκικά το Νιχάλη τον Αλευρά ( Παπορά )
Τσε το Βασίλη το Μαστοράτση .
Τσε τα δύου ένταει καΐτσια εγράβαει τα δικά σου ιστορία τα Τσακωνιά.
Τσίπτα άλλιου ο 'νει αού αλλά νη μου ένει παρακαού
ΤΣΑΚΩΝΙΚΑ νιλήνετε τσε μπίτι μη σαφήνετε .
Τητηντα  του Μάτζη  .
Έγκεινη μη νιε εκχαράε ένα κολλέγα , εκχοντούκα τον όγο μη .
Τσιουνέρ έσει ;
Πφούρ είνει αούντε τον αφέγκη ντη ;
Πφουρ είνει αούντε τα Μάτη ντη ;
Κιά ένει α τσέα ντη ;
Από κιά έσει ;
Γράφτε κάτσι για να ξέρου ότσι σε έτθε σβαήχουντε….
ΤΑ ΚΟΥΜΠΑΝΙΑ ΤΑ ΕΠΟΧΗ .
Πρεσιού δύσκολοι οι παληοί χρόνοι .
Χρόνοι τα ανέχεια τσε τα φτώχεια , χρόνοι με αδιάκοπο τσε ασταμάκιστε αγώνα .
Απο ταν Άνοιξη τσε σχεδόν όλιου το καουτσαίρι , σαν τα λιγκόνια είγκιαει ποίντε ολόκληρε μάχη για τα κουμπάνια τα χρονία .
Έκει πρέπουντα να μαζούνει τα κουμπάνια για το νοικοτσιουρίε τσε να αποθητσεύσουει τα απαραίτητα για τα ατςά ζώα ( χοντρά ζωντανά ) τσε για τα μανάρια .
Τα κυριούτερα απο όα είγκιαει ο Άντε τσε το Άι .
Άντε τσε Άι είγκιαει σε καθημερινά χρήση γιάκεινη είγκιαει έχουντα τσε τα πρωτεία .
Άμα α σοϊδεία έκει κα είγκιαει όλιου χαρά τσε ανακούφιση …..
ΚΑΛΕ ΝΑΜΟΥ ΞΗΜΕΡΟΥΜΑ ΤΖΕ ΜΕ ΥΓΕΙΑ .
Τήτηντα καταπακούτσε
Μεσοβδόμαδε εσούτσε
….Εμέ Νιούντε Τσακώνικα …
Έμα ταγίχου τσαι τα Λιάρα γίδα με μουρόφυα για να κχαμπαήσει πλέκιεριου γά , πφι έκει προκιμού
Ο τςείε μοι .
Τθο πάτε του σεντουτσίου εγκριούβα τα τάλαρα μοι , τσαι όπφου έμα έγκου τα
Βρύση , έμα ποίου σκέϊδα το πφου άκει να σι ξοδέψου.
Θ'άκια να αγοράσου από το μαγαζύ του Τράκα τσινούρτση καλαμάρι κογκυλοφόρο τσαι πένε..
Νι' έμα έχου καημό να αγοράσου
Ένα καλαμάρι με γιουριστέ τθούμα για να μη τσιχύνετε το μεάνι
Άμα τσαι έκει γιουρίζουντα ανάποδα από του τούμπε πφι έμα τςού.
Άκει να γλυτού απο τα μουτζουρίσματα τα τετράϊδα , τα βιβλία τσαι του χέρε μοι από του σαμντίε του δασκάου .
Μετά από τα σκολικά είδη σειρά ίγκιαει έχουντα τα
Καούϊδα πφι έκει θα νάρου τα Γιορτά τα Άγιε Γιώρτση .
Από το ξαπόλημα του Αγίου ο παππού ο Χαρίλο ( Σωτηρόπουλε ) τσαι ο Τάκη
Ο Εγγλέζο
Ίγκιαει κιάντε ο κάθε ένα το πόστο σου τσαι ίγκιαει απρούκχουντε τα καούϊδα σου.
Τα καμπτζιοβόλια ίγκιαει α πελατεία σου .
Ένα σωρέ από καμπτζιοβόλια , τςάχουντα έμαει τα διαβόλια
Για γκάνα καουδάτσι δρόνια , τσαπόλυτα ταν' τα κοτρόνια .
Κα συνταχινά να έχουμε .
ΜΗ ΞΕΧΕΝΕΤΕ ΤΑ ΓΙΟΡΤΑ ΝΑΜΟΥ .
Σάμπα  του Αγούστου .
ΟΡΑΤΕ ΤΣΕ ΘΑ ΠΟΙΕΤΕ ΝΑ ΝΗ ΚΟΙΝΟΠΟΙΗΣΤΕ ..
Έατθε όλοι τσε μαζύ , τσε Τάσου σ' ένα χρόνε
Τα γρούσσα τα βασίλισσα θα 'η βάλουμε το θρόνε
Έατθε Τσακωνοχώρια, απο τα Νότια ως τα Βόρια
Απο Ανατολή τσε Δύση , να έτζει α γρούσα νάμου βρύση .
Έατθε Τσακωνοπούλε , να βάλουμε το ύο τ' αβάτσι
Τα Τσακώνικα τσε πάλι να νιλήνουμε νεράτσι .
Κατάκοπο μπαηλιαστέ , κίσου ξανακατσάκα ,
Τα Θάασα αγναντεύα 'νει , το Τσέρφο μη οράκα .
Λίγο ακόνη Πάνο μη , τα στέρνα να περάρε ,
Το σαραγούλι ταν αχρά ,όρπα θε να κατσάρε .
Με χίλια ζόρια αγκομαχού , κανιά βοά εσούκα
Μόλις κατσάκα θίλοι μη τον ύπρε νιε εστρούκα.
Οράκα όνειρε γλυκό, του τςοπαναραίοι ,
Γιαγκούλα , το Μιχαλαριά , όλοι του Μαρνεραίοι …..
Σαν α Γιορτά νάμου μόλει ,
Χαρετοί θα έμε όλοι
Πρεσά Τσακώνικα θα νιάμε
Τσε πρεσοί γνωστοί θα οράμε ….
Γιαγκούλα , το Μιχαλαριά , όλοι του Μαρνεραίοι
Τσε πρεσοί γνωστοί θα οράμε
………..ΧΡΙΣΤΕ ΑΝΑΣΤΑΤΘΕ ………
Τα παραλιακά δημόσιε πορία
Από Τερέ προς
Άστρη τα
Τοποθεσία
Το Ανατολικο μέρη τα πορία , ένει ερικχούμενε το Αγιούτςι
Τ' Άγιε Χριστόφορα .
Ένα όμορφο , γραφικό , μιτσή , παραλιακό Αγιούτσι .
Ένει απέχουντα  χιλιόμετρα από το Τερέ τσαι ο Άγιε Χριστόφορα ένει ο προστάτα τθουρ οδηγοί .
Μιτσή πφ' έμα , έκει νια
Από τουρ αγαπητοί μοι γιορτέ .
Τουρ ενία του Αμάη κάθε
Χρόνε .
Τα καμπτζία από ταν τάνου γειτονία έμαει έγκουντα με του πούε, ως πφι να μου καομαθήτσε ο Γούτσο ( Γιώργο Λαλουδάτση ) .
Με το αυτοκίνητε ση το φορτηγό , να μου έκει Βάνου τα καρότσα τσαι να μου έκει αποσούκχου τον Άγιε .
Για να ξομογηθού τσιόα έκει πιο κουραστσικό τα καρότσα παρά με του πούε .
Αλλά άμα ο 'μαει έγκουντε με το αυτοκίνητε πφουρ άκει να πενεφτούμε το ότσι εμπάκαμε σε αυτοκίνητε … Κάθε σόϊ έκει κατασκηνούκχουντα κάτου από νία ελήα για να φάνει μετά από τα λειτουργία όλοι μαζύ .
Τα καΐτσια ίγκιαει τσαί έταει φερίκχουντα προστσυνητέ από Άγιε Αντρήα , από Τερέ , από Σαμπακικά , λιβάδι.
Αλλά οι πλέτεροι ίγκιαει ταξιδέγκουντε με τα γαϊδουρομούαρα .
Μετά το φαΐ αρίκχουντε ίγκιαει ένα νομπέκι τσαι απέ ίγκιαει ξαποστέντε , τον Άγιε για γλέγκι τσαί χορέ .
Για ενίου έκει το τελευταίο γλέγκι το  .
Χρόνου αργούτερα ένει τσαι πάλι
Όρεγη …..
ΒΟΗΘΗΕΤΕ ΝΑ ΑΝΑΣΤΑΝΟΥΜΕ ΤΑ ΓΡΟΥΣΑ ΝΑΜΟΥ .
ΚΑΛΕ ΞΗΜΕΡΟΥΜΑ ,ΒΟΗΘΑ ΝΑΜΟΥ Ο ΑΓΙΕ ΧΡΙΣΤΟΦΟΡΑ .
Από τα Στρατηγέϊκα , απο τα Δερνιτσέϊκα , τα πολιτέϊκα , τα ξεσέλια , τα ρυακούλια τσε απο τα Παληόχωρα είγκιαει ροβολήχουντα απο του αναγανείε , έρατςα , λαιμαριέ , σβάρνε , δρεμόνια , κόστσινα , τρουκάνια , ζυγοί , μπροτσοί , μαγγούρε αγκλίτςε , κακίστρια , πανούρια , δίτζε , μπροστολίνε , σαμάρια
Είγκιαει κχοντούκχουντε τσε ένα πανώ , πφι έκει γράφουντα το σκολείε του Τερού να ναθεί μουσείε … Α Σοχά , ο Τςουμία ,τσε το Στένουμα , απολήκαει τα δικά σου αντιπροσωπεία , κάπε , σάγοι , καρδάρε , σοφράδε , μπρακάτζα , σκαμνία , τσε παστσίρια .
Ξεπετσιαστοί κορμοί , κατακούβανοι μορφαί , τσε σκουριαντοί σούτσε .
Πράματις ένα παράξενε ξεχαστέ κόσμο μπαήτσε απο όα τα κατούγια τσε έκει κχαράχου τον ήλιε μοίρα .
ΚΑΛΕ ΝΙΟΥΜΟΥ ΞΗΜΕΡΟΥΜΑ , ΜΕ ΥΓΕΙΑ ….
ΝΙΛΗΝΕΤΕ ΤΣΑΚΩΝΙΚΑ , ΒΑΛΤΕ ΣΗ ΤΑ ΚΑΘΗΜΕΡΙΝΟΤΗΤΑ ΝΙΟΥΜΟΥ ΤΣΕ ΕΜΕ ΠΕΡΗΦΑΝΟΙ ΓΙΑΤΣΙ ;;;;;
Τίτιντα τσαι Πέφτα - του Φλεβάρη  .
Βασίλη καμπτζί μι κα χρονία τσαι σ' ετίου .
Φχαριστούντε .
……….Εμέ Νιούντε Τσακώνικα ………Βασίλης Πολίτης
Τίτιντα τσαι Πέφτα - του Φλεβάρη :Α Τσακωνοπαρέα .
Ταν Τσιουρακά μαζούκαει όα τα πράματα τσαι σ'αποσούκαει τθο Σταθιμό .
Εζάκαει τθον κάλυε το δικό νάμου τσαι άγκαει τον αφέγκη μι, τον αϊθή μι μαζί με τα αιγοπρούατα τσαι σε 'νέγκαει το σταθιμό…
Όα ταν αμέρα σε κχοντούκαει τθο Σταθιμό τσαι ότσι καγκιούτσε τα αιγοπρούατα σε μπλεύαει.
Ο έρμο αφέγκη μι ετθάτσε συνταχούλια τα Δέφτερα τσαι ζάτσε το σταθιμό γιατσί έκι τσίντου για ταν κατούνα σι .
Οι Γερμανοί νιε κιάκαει τσαι
Νι αποσούκαει γραμμή τθο σκολείε.
Έτθάκα τσαι εζού τσαι εζάκα ταν αγορά να οράου τσι απονάτθε ο αφέγκη μι.
Τθα πορεία ανταμούκα ταν Πανόρια Σαρανταυγού ούγειε με πέτσε.«Τον αφέγκη ντι νι είνι έχουντε τθο σκολείε, Κια 'σι έγκα;
Γύρε κίσου.» Τάνου πφι εγύρκα οράκα το τσείε μι το Φερλελή ούγειε έκι έγκου τον Άγιε.
Ρωτήκα νι — Τσείε Κια έσι έγκου;
Τον αφέγκη μι νι είνι έχουντε τθο σκολείε .
Γύρε κίσου.
Εγιουρίε ….Γιουρία τσαι εζού τθαν τσέα.
Όα τα πορεία έμα κουίζα .
«Αφέγκη μι τσαι αϊθή μι τσι θα αποναθούμε σάμερε!!!»
Υγεία θιλενάδε τσαι θίλοι τσαί αγάκ η .
Τίτιντα  του Αγούστου .
Σάμερε ένι νία αμέρα χλιβερά .
Σάμερε έμε κχακχούχουντε νία Τσακώνα τσαι μαζί σι ένα κομμάκι τα γρούσσα νάμου .
Εσκωρέτθε α Μάτη του Σωκήρη Στενιώτα .
Εσκωρέτθε τσαι άβα νία Γαστενιτσιώτση τσαι α Γαστένιτσα ένι πιο φτωχά .
Εσκωρέτθε νία Τσακώνισσα τσαι α Τσακωνιά ένι φτωχουτέρα
Σιγά σιγά α Τσακωνιά ένι ερημούκχα
Είνι φύντε οι αντροίποι σι .
Είνι φύντε για το αλαργηνέ σου ταξίδι τσαι μαζί σου είνι αρίκχουντε οξόν από το καημό τσαι τα κίκρα το ότσι ένι χανούμενε ένα κομμάκι από τα γρούσσα , αλλά τσαι γιατσί α θέση ένι αραμούα άειδε .
Γιατσι από ολόκληρε τα γριτσέα είνι απαραματά ουριστά αντίδωρα μόνιου τσαι ο τσαιρέ ένι παρίου τσαι για ένταει .
Θα φύτσωει οι αντροίποι τα Τσακωνιά τσαι θα γιουρίζωει κίσου σαν αερικά , ως πφι να απελπισούνει τσαι ούτε σαν αερικά ο θα παρήτθωει πλέα.
Σωκήρη θίλε μι
Διπλέ ο καημό ντι τσαι α χλίψη ντι Σάμερε .
Από τα νία μερία έσι χάνου τα Μάτη ντι .
Γκανένα ο 'νι πορού να άβει τα θέση σι .
Από ταν άβα έσι χάνου νία Τσακώνα τσαι όρπα πάλι α θέση Τσενά .
Ακομπέτι διπλέ καημό τσαι πιο ατςέ σεκλέκι .
Ζωή σε όγου νιούμου τσαι σε όα τα Τσακωνιά .
Ο 'νι Θέου να ποίου ερμηνεία έγκεινη το κομμάκι .
Ο νι Θέου να προσβάλλου τα μνήμη τα Τσακώνα ..
Θεό σκωραίνει τσαι αιωνία σι α μνήμη .
Καλε ξημέρουμα θιλενάδε τσαι θίλοι τσίπτα ακριβούτερε τσαι πολυκιμούτερε από ταν υγεία .
Του Χριστού … Τα ντόκια κάλαντα
Μπαήτε οράτε μάθετε πφι ο Χριστέ ενάτθε
Αν έτθε από του φτωχοί τάλαρα τσαι δραχουμούλε
Για να μην αλήνετε ότσι ο 'νει προσέχου νιούμου τσε ότσι ο ' νει αγαπού νιούμου .
Βάλτε του λέξε τα πρέπουσα σειρά φκειάχτε τα πρόταση τσε μετα μεταφράσετε νη :
Μαζού , αφού , κίσου , βρέχο , ονάρι , εγύρκα , επφέρη , ελίε ,
Μπαλιτσαρκό , Τσέρφο , ενάμα , ταγαριούλι , ετσινήκα ,
Εκιάτσε , κουμπάνια , αφού , με , το , ένα , το , τσε , να , το ,
Αλλά , παπί , εποτσούκα , Ζάου , μη , με , να ,
Το πρόγραμμα τα γιορτά νάμου .
Παράστσι  Αγούστου .
Α ΓΙΟΡΤΑ ΝΑΜΟΥ
( Ντε επέκα Μάτη )
( ΤΑΣ ΤΟΝ ΤΕΡΕ)
Α πρωτευουσιάνα
Η Μπεκρού
(Ξομολόγηνα)
ΚΑΟΥΡ ΕΚΑΝΑΤΕ ΤΑ ΓΙΟΡΤΑ ΝΑΜΟΥ
ΚΑΟΥΡ Ε ΑΝΤΑΜΟΥΜΑΕΙ .
ΝΑ ΕΧΕΤΕ ΝΙΑ ΌΜΟΡΦΟ ΑΡΓΑΚΗΝΑ .
Τςίτα τσαι Τίτιντα – του Αωνάρη  : Α Τσακωνοπαρέα .
Α συνέντευξη ταρ Ιλιάνα τθο Βελγικό περιοδικό.
Ερμηνευτέ τα Ελληνικά από ταν  Ζαρόκωστα.
Τσαι τθα Τσακώνικα από τον Πάνο Μαρνέρη
Άλε μι κάτσι για σετίου…
Τθα Γερμανικά, Αγγλικά, Ελληνικά νή ΤΣΑΚΩΝΙΚΑ;
Ένι νιούα τσιόατες ένι του γρούσσε τσαι ένι θέα να μάθου τσαι Ισπανικά .
Αλλά αφήετε μι να τσινήου με το να νι μου αλήου ότσι ένι αραμούα σε νία μιτσά πολικεία τα
Πελοποννήσου δίπα τα θάασσα .
Α Πελοπόννησο ένι α ατςιτέρα χερσόνησο ταρ Ελλάδα .Παλιά όλοι στσεδόν ήγκιαει νομίε .Έγκεινη με πέτσε κάποτε α μαμού μι.Το χωριουδάτσι νάμου έκι έχουντα λίγα νταραβέρια
Με αντροίποι από άβα μέρη από ατςιτέροι πολικείε.Αλλά πρεσσά άνει.
Έδαρη είνι ερικχούμενα ξενοδοχεία, μαγερεία για του τουρίστε τσαι το καουτσαίρι είνι νιούμενα πρεσσά Αγγλικά τσαι Γερμανικά ογή.
Α Μάτη μι ένι έχα ένα μιτσή μαγαζί με καούιΛδα από τον τόπο νάμου, όπφουρ προϊδενη γιδίσιο άρτουμα .Ο νι νιούα πρεσσιου κα Αγγλικά γιάκεινη κάτσι βολαί νι ένι βοηθούα με του ξένοι πελάτε.
Μπάτσε οι τουρίστε είνι νιούντε Ελληνικά;
Κχάμποσοι νι είνι παλαίγκουντε να αλήωει «Γειά τσαι φχαριστούντε» τσαι έγκεινη ένι σεβαστέ.
Αλλά Τσακώνικα ου 'νι νιούντε .
Ο νι θεωρούα νι ( Τσακώνικα) διάλεχτο αλλά, γρούσσα του τόπου μι τσαι σε δέκα ακόνη χωριουδάτζα.
Ο γείτονα να μι ο τσύριε Πάνο να μου ένι αού ολτσι ένι απαλαιουτέρα γρούσσα ταρ Ευρώπη τσαι ίσως του κόσμου.Εζήτσε τθο εξωτερικό για πενήντα χρόνου τσαι άμα γιουρήσει κίσου οράτσε ότσι οι νέοι τσαι τα καμπτζία ου 'γκιαει νιούντε τα ΤΣΑΚΩΝΙΚΑ .
Ο κι Θέου να χαϊθεί α γρούσσα τσαι γιάκεινη τσινήτσε να ποίνει νάμου μαθήματα κάθε Σάμπα, ογή τσαι τςεί χρόνου .
Πες μου κάτι για εσένα;
Κχάμποσοι από τουρ αρρώστσειε τθα Τσακώνικα
Λυσσοντερία  δυσεντερία
Λενίσε Λεβίθες
Αφάγουσα νη φάγουσα ( κακό σπυρί), έρπης στο στόμα
Τον κακό, τον τάτσου από όρεγη  καρκίνος
Μπέμπελη  ιλαρά
Κωλήα  διάρροια
Ότθε ορούντε ;
Ταβούλι ένι α φούκχα σι ένι έχου λυσσοντερία μαθές.,Αίμα νιε ζάτσε
Ελεκαρίαει τα κόπρανα σι καλέ … Πετσί τσαι κόκκαλε ενάτθε νιε φαήκαει οι λενίσε …
Βρε για να μπάλει ταν αφάγουσα τάσου το τθούμα θα ένι ατςέρημάϊδι , ούτε να φάει , ούτε να νιλεί τσαι ούτε κα κα να κεί νια μπούκχα ύο
…..Ο νιάτσερε κάψο Ατζελικώ ότσι ο Νικόα ένι έχου τον τάτσου από όρεγη, τον κακό !!!
Ένι έχου τσαι μιτσα καμπτζία ο κακοϊδύστυχο .
……Βρε ελίτσε από τα κάψα το έρμο το καμπτζί νιε πεναήε έντανη α μπέμπελη πφι εμπαλήτσε
…..Νια κωλήα όα νιούτθα με στρατζίε
Αλάργα από τα τςέα του πάσα αντρούπου οι παλιοαρρώστσειε.
ΚΑΛΕ.
ΞΗΜΕΡΟΥΜΑ ..
Τσακώνοι σταλήαει χορέ τσαι είνι χοροσπηδούντε
Το γλέγκι ένι τρικούβερτε όλοι είνι τραγουδούντε
Το κάτου κόσμο ερέσταει το γλέγκι εφουντούτσε
Άμα Τσακώνικο χαβά ο Νικολακούνη εντούτσε.
Ο Θόδερε ο Λυγινέ τσ'οΤέζα νιε εκιάτσε
Τσαι ο Πέτρε ο Διάκο θίλοι μι κίσου ο αραμάτσε
Αβράε τα κιθάρα σι τσαι ο Τάσο σαν ενιάτσε
Γλέγκι 'νάτθε τρικούβερτε το πελεκούδι δάτσε..
Α Δέσποινα  του Σωκήρη Λυσσίκατου .
Τςίτα  του Σετθέμπρη  : α Τσακωνοπαρέα .
Συνέχεια : Ομιλία Α Δεσποινα : Σωκήρη Λυσίκατε
—Ακόνη πιο πρεσιού εμοζάτσε τότθε πφι οράτσε τον Υζέ σι σταυρουτέ από έτεοι πφι έκι έχου ευεργετητέ τόσιου πρεσιού .
— Ένι μοζούα τσαι σάμερε διότσι από τα νία έμε αούντε :Σούσε Δέσποινα τσαι από ταν άβα νι έμε βρίζουντε αμόγητα.
— Ένι μοζούα ακόνη γιατσί α χώρα νάμου
Σάμερε ένι έχα νόμοι αντίχριστοι , νόμοι πφι ου 'νι έχουντε ούτε οι κούνοι ούτε τα άβα ζώα .
Α Δέσποινα ένι θέα να έχουμε χαρά .
Το πρώκιου θάμα πφι εμποίτσε ο Χριστέ έκι το γάμο τα Κανά .
Τότθε πφι ετελειούτσε το κρασί
Α Δέσποινα επέτσε τον υζέ σι .
— Ποίε κάτσι .
Ου 'νι έχουντε κρασί πφου θα χαρήωει για το γάμο ;
Τσαι ετήνε με θάμα εμποίτσε το ύο να ναϊθεί κρασί .
Α Δέσποινα ένι χαρετά άμα έχουμε όμορφοι γιορτέ όπφουρ έκι α παράδοση νάμου , γιορτέ ανθρώκινοι , όχι ξεφαντούματα , ξενύχκια ,τσαι ασωκείλε αλλά όπφουρ ίγκιαει ποίντε οι πρόγονοι νάμου .
Δέσποινα του Οριόντα φύατσε τα περιοχή νάμου , τα καμπτζία νάμου,
Τα χώρα νάμου τσαι όλε το κόσμο .
Τσαι του χρόνου να ξαναμόλουμε σε έντενη τον ιερέ τόπο…
ΜΕ ΤΟ ΚΑΛΕ ΝΑ ΞΗΜΕΡΟΥΘΟΥΜΕ ΕΝΕΙ ΤΣΑΙ ΟΛΕ Ο ΚΟΣΜΟ
ΝΙΟΥΝΤΕ ΤΣΑΚΩΝΙΚΑ …….
Τςίιτα τσαι Τήτηντα – του Σερικχή : ΑΤσακωνοπαρέα τα μυστούρια τα μαμού: ταρ Ελένη Μάνου
Τςίτα τσαι Τήτηντα –του Σερικχή  : Α Τσακωνοπαρέα
Τα μυστούρια τα Μαμού ταρ Ελένη Μάνου
Αποτσί έκι ουκχουμένα το λοιπόνου, α μαμού έκι ξεμπάνα του τσίχε σι με αλισίβα, ναι, πρεσσού κα ενιάκατε σατέρε, με αλισίβα.
Έκι βάνα τσαί λιγάτσι γλυκάιδι τάσου τσαί οι τσίχε σι ήγκιαει αμπίζουντε σαν τον ήλιε.
Αλλά ξον από ταν ομορθία έκι τσαί υγιηνέ, μαειδέ ξηροδερμία, μαειδέ κιτουρίθρα, μαειδέ ψείρε ήγκιαει ζιγούντε τθα τσουφά.
Τσαί βεβια α μαμού μι όκι έχα μπιστολάτσι για να ψαχνίσει του τσίχε σι, σ'έκι μπέχα με νία καθαρά μπόλια τσαί σ' έκι αφήνα να ψαχνίσωι φυσικά.
Έδαρι πφη εσάε του τσίχε σι α κα νάμου μαμού εβαλήτσε το μαγκήλη σι, τσαί μη σούφετε τα σούκχα νιούμου σατέρε γιατσί το μαγκηλάτσι έκι προστατέγγουντα του τσίχε από τον ήλιε, ταν κζάδα τσαί τον κουρνιαχτέ.
Όνι αούα έδαρι εμού να νι βάλετε μαγουλίτα, αλλά έτθε μπορούντε να νι βάλετε σα τουρμπανάτσι τσαί θα έτθε πανώζε.
Ακόνη καλερ ένι, άμα ποίνετε δουλείε τα τσελή να νι βάνετε, τσαί τουρ ωραίοι τσίχε νιούμου θα προστατέψετε τσαί τα σμά νιούμου από τσίχε πφη είνι τσιταίντε τάσου.
Επέκαμε ταν άβα βοά για ταν αλισίβα πφ'ένι ένα θησαυρέ για ταν τσέα.
Ξον από το κσύσιμο τουρ ειδού α μαμού ν'έκι έχα για πάσα άβα χρήση.
Έτθε ξέρουντε πφου με ταν αλισίβα έτθε αούντε ούρα κα τθο χρόνε;
Βεβια, θα κσύζετε τα σούκχα νιούμου με αλισίβα τσαί ο χρόνε θα ξεχάει να περάει από τάνου νιούμου!!!Πφου θα νι ποίετε, ένι χσασκουμένα προσοχή να ν'άρετε καθαρά σποϊα από κάβα τσαί να νι βράσετε με βρόχινε ύο.
..Ένα ποκήρι του υβάτου ύο με νια μύςα του γλυκού σποϊα… Θα αφήετε να χοχλήσει τσαί θα πφουντέτσετε ταν ικχάρα.
Θα αφήετε να κατσάει α σποϊα…Με προσοχή θα νι ασίετε σε ένα ποκήρι τσαί πάλι θα ν' αφήετε, έγκεινι θα νι ποίετε δύου-τσεί βολέ, ώσπφη το βατσούλι πφη θα ν'άρετε θα ένι πεντακάθαρε.
Καλέ ξημέρουμα σε όλε τον κόσμο…
ΤΣίτα  του Νοέμπρη  .
Α Γίδα τσαι ο χκηνονομήα…..
Αίσωπο …
Ένα χκηνονομήα έκει μαζούκχου τα κατούνα σοι για μάντρουμα.
Νια μπολιάρα γίδα όμως αραμάτσε κίσου .
Έκει ακόνη νεμουμένα σε κάτσι γλυτσοί ροδαμοί .
Ο χκηνονομήα (τςοπάνη )τότθε αναιμούτσε ένα κοτρόνι τσαι νιέ 'πετυχήτσε
Το τςόχανε το οποίε νιέ
Κατςούτσε .
Αρχινήε τότθε να περικαλήνει τα γίδα να μη
Μαρτυρεί έγκεινη πφι ενάτθε τθο αφεγκικό .
Τότθε α γίδα νιέ απογήτθε :
Άλε ότσι ο 'νει αούα τσίπτα , ένει δενατέ να γκριούψου το κατςουτέ μοι τςόχανε πφι ένει φανερέ σε όλοι ;
Α διδαχή ένει :
( Άμα
Α ζηνία ένει φανερά τσίπτα ο 'νει γκριούφουντά
'Νει .)
Να κιούψουμε αφρά τσαι να ξημερουθούμε χαμογεατοί .
ΤςΊιτα  του Σετθέμπρη  .
ΤΣΙΤΑ .
Του Τςυγητή  .
Μετά απο το κόψιμο ( τα κάβα ) έκει πρέπουντα να ση μαζούνει κοντά τα καρβουνοϊθήκα .
Τότθε όλοι έμαει βοηθούντε .
Σε έμαει αναιμούκχουντε - μέτσ τα βοά .
Πφι έμαει καμπτζία σε έμαει αναιμούκχουντε πιο μακρύα τσε ο Αφέγκη μη να μου έκει μαούνου γιατσί είγκιαει χανούμενα .
Αφού έμαει μαζούκχουντε οα τα κάβα κοντά σε έμαι ποίντε κύκλε γιούρε απο τα περίμετρο τα καρβουνοϊθήκα τσε έμαι αφήντε χώρε το τσέντρη για να χκιστει το κανίνι .
Το χκίσιμο (στάλισμα ) έκει τέχρα .
Ο Αφέγκη μη έκει ένα απο τού καλοί μαστόροι .
Αφου έκει έχου το όνουμα , νη είγκιαει αρίκχουντε τσε άλλοι για να ση σταλίσει τα κανίνια ….
ΚΑΛΕ ΞΗΜΕΡΟΥΜΑ ΤΣΕΛΣΙ ΑΪ οι πορείε νιούμου ,
Τσακωνοπαρέα μη .Νιλήνετε τα γρούσα νάμου διότσι :
Απε χαϊθεί το όνειρε χαϊθει τσε α ελπίδα
Τα γρούσα θα νη άρει ο φουσού ,θα νη άρει α καταιγίδα ….
Τςίιτα  του Γενάρη  .
ΤΣίτα  του Γενάρη  .
Για το χαμό του Λία Μαρνέρη , ( τσαδέφου )
Τσε του Νικόα Τσουκάτου ( Μαντάλα κολέγα )
Α γρούσσα ενάτθε πιό φτωχά δύου Τσακώνοι εχάτθαει
Νικόα τσε Λία τσάδεφο , τσε οι δύου παρέα εζάκαει .
Έγκιαει καμπτζία τα Τσακωνιά τσε κατουγειτονιώτε
Οικογενειάρχε , ΑΓΑΠΗΤΟΙ , απ' του καλοί πατριώτε .
Ο ένα έκει τσάδεφο , ο άλλε έκει θίλε .
Βιοπαλαιστέ τασ'τα ζωή τσε παλιοαμαρκίλε ..
Δίχως αντάρα τσε φωναί , ανάκοντα εφύγκατε
Τασ' τα σιωπή τσε ταπεινά , σαν τα ζωή πφε ζήκατε
Πάνο : τσε οι δύου με πέκαι , το νού ντη να προσέξερε
Α γρούσα όρα μη χαϊθει , ξοίκα να 'η προστατέψερε.
Θα ποίου ότσι ένει μπορού τσ' ένα θα νη μ'αλήου
Εζού τσε α παρέα μη πρεσσιού θα προσπαθείου
Τςίιτα  του Σερικχή  .
Ο μακαρίτα ο Αφέγκη μη έκει μάστορα τα χοστροκόλιουρα .
Ένει θυμούμενε ότσι μόλις νιε έκει μπάνου απο τα χόβολη νιε έκει ίκχου με τα νια χέρα τσε νιε έκει ντίου επιδέξια με ταν άβα να φύτσουει οι σποΐλε.
Μετα νιε έκει ανοίντου τα δύου τσε έκει Βάνου κχρινιμα Τάσου τσε μα ταν αλήθεια έκει πρεσιου νόστσιμο .
Ση είγκιαει φκειάντε τσε με άλιτα απο καλαμπόκι (μπομποτάλευρο)
Α τεγανοκολιούρα έκει το δελέασμα τσε το αγαπητέ για οα τα καμπτζία για να σταμακίχουει τουρ αταξίλε τσε να ποίνουει όα τα θελήματα …
Σαπουνάτσι τσε ετελειούκα τα Τσακωνιά εκαμαρούκα.
Τςίτα τσαι Τήτηντα – του Αουνάρη : περίπατε το Πραστέ : του Πάνου Μαρνέρη
ΤΣίτα ΤΣΑΙ Τήτηντα – του Αουνάρη : Α Τσακωνοπαρέα .
Περίπατε τθο Πραστέ : του Πάνου Μαρνέρη .
Σάμερε εκάνα τθο δοξαστέ
Πραστέ να ποίου το Βίντεο .
Εκάνα τα πρωτεύουσα τα Τσακωνιά κατά του Βυζαντινοί χρόνου .
Εκάνα όρεγη ταν απότσια τα Πατάνα πφι ίγκιαει κατσατοί να ξακισταθούνει ο καπετάν Γιωργάτςη , ο Ντούνια , ο Γούλελε τσαι άλλοι πρεσσοί .
Εκάνα να ποίου το Σταυρέ μι τθον ιίδε Άγιε , τθα Δέσποινα Πραστσιώτη .
Εκάνα τθο Τόπο έντενη να κλείου τουρ εψιού μι τσαι να ταξιδέψου με τα φαντασία μι σε τσαιροί
Πφι κάποτε έντενη ο τόπο
Έκι του δόξε σι .Τθο τόπο με τα όμορφα αρχογκικά με του πρεσσοί Ενωρίλε τσαι το πιο σημαγκικό με το πρεσσέ κόσμο , τα πρεσσά καμπτζία ……
Ο τόπο έντενη κάποτε έκι α πρωτεύουσα τα Τσακωνιά, το καμάρι τα Τσακωνιά ο τόπο με του πύργοι σι το πλούτε σι , του καπεταναίοι σι τσαι του δόξε σι .
Όρεγη τα Τσακώνικα, α γρούσσα νάμου, ίγκιαει νιούμενα από άκρα σ'κρα , ίγκιαει νιληκχούμενα πάσα ούρα τσαι στιγμή .
Τσαι αφού νι εδάτσε ο Ιμπραήμ εδάτσε τα καρδία τα Τσακωνιά .
Τα γρούσσα αγάλι αγάλι τσινήτσε να νι αρίτσει ο κατάβα .
Σάμερε όρεγη το Πραστέ , τα Τσακώνικα ου 'νι νιούμενα, εχάτθε ο κόσμο, οι αντροίποι σι τα ζωντανά α ζωή σι τσαι απαραμάκαει οι πύργοι έρμοι οι πλατείε, οι Αγίουνε , οι πορίλε .
Συγχαρητήρια τθο πρόεδρε τσαι το Επιτελείε σι, τθο παπα Κύρριλε, τθο
Σύλλογο Καπετάν Γιωργάτση τσαι σε όλοι πφι είνι παλαίγκουντε να ατθαήσωει τσαι να αναβαθμίσωει το τόπο …
Ως να ξαναμόλουμε ….ΚΑΛΕ ΞΗΜΕΡΟΥΜΑ ΜΕ ΥΓΕΙΑ ….
Τςίτα του Σποριά ( Πφουριά )  ΕΜΕΝΙΟΥΝΤΕ ΤΣΑΚΩΝΙΚΑ .
……, Εμέ Νιούντε Τσακώνικα ………..
ΤΣίτα  του Σποριά (Πφουριά )  .
Γιομάτοι ελπίδα για ταν επιτυχία , σε έκει ποίντα πρεσιού χαρούμενοι .
Έκει κοντοζυγούνα α ούρα να πλερουθούνει για του κόποι σου .
Είγκιαει κλείντε το πόρε με πέτςουνε τσε με λάςπη για να μη ξεθυμάνει το κανίνι .
Νη είγκιαει κχοντούκχουντε κλειστέ  αμέρε για να ψιουχραϊθεί .
Μετα απο έγκεινη έκει τσινούντα το ξεπότσουμα .
Ένα καλε κανίνι έκει πάντα απο χίλια ως  καντάρια χωρήγι .
Το κάθε καντάρι έκει  οκάδε .
Είγκιαει πούντε κχάμποσιου για να καλύψωει τα έξοδα τθο δασαρχείε κχάμποσα μεροκάματα τσε ότσι άβα έξοδα είγκιαει έχουντε .
Καλε νάμου ξημέρουμα με υγεία .
Άμα το κανίνι πφουντεϊθει τσε αγρούσα ο νιληθεί
Τσι θα ποίουμε ενεί ;
Ο θα αραμάμε ορφανοί
…..Εμέ Νιούντε Τσακώνικα ………
Τςίτα τσαίΤίτιντα – του Αωνάρη .
Κουιτέ  : από το βιβλίε «ΚΡΑΥΓΗ».
Διαστσευή τσαι γραφτέ τθα Τσακώνικα από τον Πάνο Ναρνέρη
Α όμορφο Λενιώ με τα ωραία σι Τσακώνικα .
……………..Εμέ Νιούντε Τσακώνικα …………Ελένη Μ.
Τςίτα τσαι Τίτιντα – του Αουνάρη  : Α Τσακωνοπαρέα .
Διαστσευή τσαι γραφτέ τθ Τσακώνικα ο τον Πάνο Μαρνέρη …
Α Αναστασία Καλλιοτζή ενάτθε τθα Κλειτορία το  από τον Αναστάση Ανδρουτσόπουλε τσαι ταν Παναγιώτση Δρούκα .
Έκι έχα δύου αϊθήνε τσαι δύου αϊθέ: Τον Γιώργο, τον Δηνήτρη, ταν Ασήμω τσαι ταν Ιωάννα .
Το  στεφανούτθε τον Αντρία Καλλιοτζή, έμπορα από τα Ροδιά, ούγειε έκι ορφανέ τσαι έκι ζού κοντά το τσείε σι Παναγιώτη Ροδόπουλε.
Μποίκαει δύου σιατέρε: ταν Αγάθη τσαι ταν Φανή .
Άμα σκωτούκαει τον άτσωπο σι οι Γερμανοί, α νέα μάτη  μόλις χρονού, εμποίτσε ατσέ αγώνα για να επιβιούει τσαι να αναστάνει τα καμπτζία σι .
Ότσι εμπάκαει τα Καλάβρυτα οι Γερμανοί, αμέρα Πέφτα, εβαλήκαει κχάρα σε κχάμποσοι τσέλε .
Εζάκαει να δάνει τσαι τα τσεία ταρ Αθηνά Ροδοπούλου τα τσέα τσαι νιε δάκαει .
Κουΐζα έκι α έρμο α τσεία Αθηνά, νία νι έμα, τσαι έκι μοζούα α ψιούχα μι .
Τότθε άγκα το τσείε τσαι τα τσεία τσαι κχάμποσα πράματα, σ'ενέγκα τα δικά μι τσέα τθο κατούγι .
Κάκοιε μ'έπέτσε «Τσαι ογή ταχία φόκο»……
Να αγαπήνουμε τσαι να έχουμε ταν υγεία νάμου θιλενάδε τσαι θίλοι.
………………Εμέ Νιούντε Τσακώνικα ………….
Τςίτα τσαί Τίτιντα – του Δετσέμπρη .
Κουιτέ από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
……………..Εμέ Νιούντε Τσακώνικα ……..
Τςίτα τσαι Τίτιντα  τσαι  του Δετσέμπρη : Α Τσακωνοπαρέα
Κουιτέ: από το βιβλίε «Κραυγή»
«Σκοτάϊδι το ξοίκασμα ντι,
Άβυσσε,ξοίκασμα γυρτέ προς τα τάσου,
Το πόνε ντι ο 'με ατζίχουντε 'νι,
Με κουβέντε κούιθοι τσαι άσαρτσοι
Έμε νοιρογούντε .»
«Το βόλι πφι ντ'σκωτούτσε
Περάτσε δίπα από τα καρδία μι,
Δίπα από τα καρδία μι τσιτάερε νεκρέ,
Δίπα από τα καρδία μι ντε κχακχούαει,
Τάνου τθο μνήμα ντι ένι ντίντα»
Τςίτα τσαί Τίτιντα – του Νοέμπρη : Θωμαή, Σιούλα, Ματίνα : Οι Τςεί θιλενάδε .
Οι τςεί θιλενάδε
Είνι έχουντε τον όγο .
Καμαρούετε σι .
Τςίτα τσαι Τίτιντα – του Νοέμπρη :Α Τσακωνοπαρέα.
Θωμαή, Σιούλα, Σταματού: Του Πάνου Μαρνέρη .
Σ— Σέρι τςύγο πόλεμο είνι αούντε αλλά το μάζουμα τουρ ελίε νι αφήκαει τάτσου..
Θ— Ό 'σι αούα νία κα ναμέρα κατά πρώκιου βρε γειτόνισσα;
Τσι ντ'εκιάτσε συνταχούλια ακόνη ο φύτζε α μουτσία από τα ψίλια νάμου …
—Ουουου πφι να τσεραθού βρε Θωμαή, κα νάμου ναμέρα όρκο μι .
—Αμέρα κα γειτόνισα μι ..
Ορή ένι φερτά τσαι α κολλέγισα νάμου α Σταματού .
Στ—Αμέρα κα Σιούλα ..
Σ—Κα ναμέρα θιλενάδα .Ποίε καλέ φουσού ντ 'ενέτζε τα γειτονία νάμου βρε Σταματού;..
Στ— Ορή κακότθο, επέκα να μόλου να δού
Νία χέρα ογή ταν κολλέγισα τθο μάζουμα …
Θ— Έμα ζατά ταν ατσιπέρη τσαι νιε βοηθήκα οπά τα κακήφορα ..
Στ— Να μπάλου ταν υποχρέουση βρε θιλενάδα …
Σ— Α νία χέρα ένι κχρίζα ταν άβα όπφουρ είνι αούντε.
Θ— Κάτσι για πόλεμο έσα αούα κολλέγισα .
Σ— Βρε με το μάζουμα τουρ ελίε ένι γινούμενε χαμό , πόλεμο
Στ— Ό 'σ' αούα τσίπτα, αειδάνει τα μαγαζία, αειδάε το χωριουδάτσι όλιου, του πορίλε μόνιου
Αγροκικά ποτσουτά με ελίε ένι ορού γκανένα .
Σ— Να οράου ποίε θα μόλει να δεί τσαι 'νίου ταν έρμο νία χέρα..
Θ— Έα βρε παραπονιάρα, σε δύου ναμέρε θα μόλουμε τσαι οι δύου.
Σ—Ουουου καου παρείντε , μπαϊλιάκα μοναχά μι,
Τσι να ντι ποίωει δύου χέρε μαθέ…
Στ—Φκειάσε το καλέ σωμό τσαι σούκαμε ..
Σ— Ο 'τθε αούντε μι για φαΐ θα μόλετε νή γιά
Ιδουλεία;…
Θ—Να μπάλουμε
Το αούλι, Στ—να έχουμε για το σομούλι
Σ—Φχαζιστούντε ντι Θεούλη ..
Να ελχουμε ταν υγεία νάμου ..
………Εμέ Νιούντε Τσακώνικα ….,…
Τςίτα τσαί Τίτιντα –του Γενάρη .
Κουιτέ απο το βιβλίε «ΚΡΑΥΓΗ» .
Διαστσευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη
Το πρώκιου βίντεο από τα καμπτζία νάμου του , από τα Μεταξού Τσουκάτου .
Κα χρονία καμπτζία μι τσαι παρέα να μάθουμε πρεσσά ΤΣΑΚΩΝΙΚΑ .
…………….Εμέ Νιούντε Τσακώνικα ………ΜεταξούΤσαουκάτου
Τςιίτα τσαι Τίτιντα – του Γενάρη : Α Τσακωνοπαρέα .
Τουρ ενία του Δετσέμπρη το  νία φάλαγγα από Γερμανοί εμπάτσε τθα Καλάβρυτα .
Εκιάκαει όα τα πόστα τσαι μαντρούκαει τα Καλάβρυτα .
Εμαζούκαει τουρ ατσοίποι τθα πλατεία τσαι σε πέκαει να μη φοζήτθωει
Τσαι ότσι ετήνοι εκάναει για τουρ αντάρτοι .
Ήγκιαει ρωτούντε αβέρτα για τουρ αντάρτοι αλλά ενεί ο 'μαει νιουρίζουντε τσίπτα .
Εμαθήκαει από το Πρόεδρε ουριστά ονούματα τσαι εβαλήκαει τσαι εδάκαει του τσέλε σου.
Κρεμάκαει ένα νέο καμπτζί, εδάκαει το Χελμό
(Ξενοδοχείε) .
Κόβε νάμου α τρομάρα .
Το Σάμπα τα σύνταχα ζάκαει τθο νεκροταφείε τσαι ξεκχακχούαει του τσεί
Γερμανοί .Περάτσε από απουρτέσε σου όλε ο Γερμανικό στρατέ.
Σ'οράκαει πετσοκοφτοί τσαι αγριεύαει.
Ξερίαει κιμικιτσοί ντουφετσίλε για του σκωτουτοί σου, σε βαλήκαει σε κάσε τσαι σ'αποσούκαει τθα Τρίπολη.Τα Δέφτερα του δεκατσεί του Δετσέμπρη συνταχούλια
Οι κχαμπάνε ήγκιαει ντίντε .
….……Αγάκη τσαι υγεία θιλενάδε τσαι θίλοι ………….
Τςίτα τσαι Τίτιντα - του Αμάη .
Καλάβρυτα  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
…………….Εμέ Νιούντε Τσακώνικα …………Μεταξού
Τςίτα τσαι Τίτιντα - του Αμάη : Α Τσακωνοπαρέα …
Κουιτέ : από το βιβλίε «ΚΡΑΥΓΗ»»
Διαστευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη
Όπφουρ έμαει ορούντε του Γερμανοί να φύνωει με τα ζώα ποτσουτά εκάνε νία γουναίκα με τα σιάτη σι, ούγειε έκι γουναίκα του φύλακα από του φυλατσαί τσαι πέτσε νάμου .
—Οράτε να ερέσετε τουρ ατςοίποι νιούμου..
Εζού νι έμα έχα γκριουφτέ τάσου το κοτοτσέλι , αλλά ενιάτσε φωνέ, μπαήτσε τάτσου τσαι οι Γερμανοί νιε σκωτούκαει τάσου τα μισά ταν πορία .
Ότσι σταμακήαει να περήνουει οι Γερμανοί δούκαμε κατά τάνου.
Τθα πορία πφι ένι ενούκχα το Δημαρχείε με το σκολείε, ανταμούμαει όλοι οι γειτόνισε .
Οι γουναίτσε ήγκιαει σκορκιστοί, άλλοι κάτου τουρ αμπέλοι, άλλοι, κάτου κατά το ποταμό, όκια έκι μπορούα α πάσα νία να ερέσει νία
Ψαΐα…
Τότθε δύου καμπτζιούλια, δέκα τσαι δώδεκα χρονού, πφι ήγκιαει έγκουντα λίγο πουρτέσε από σ'ενεί γιουρήαει προς τα κίσου τσαι πέκαει νάμου .
—Οι
Γερμανοί είνι έχουντε νία χούρα γιομάτα πράματα τσαι ίδιτα.
Καταβήκαμε .
Αρχινήαμε να ρουκουλίζουμε.
—Οι ατςοίποι νάμου ….Σε σκωτούκαει οι κούνοι οι Γερμανοί πφι ήγκιαει κχαμπέντε τον κατάβα .
Τσι δένανη ήγκιαει έχουντε έντεοι οι γουνάτσε!!!
Ανέ έχουμε υγεία .
Τςίτα τσαί Τίτιντα – του Απρίλη .
Χαλάλι ντι Ηλιάνα ντ' έμε καμαρούκχουντε τσαι ντ'έμε Φχαριστούντε.
………..Εμέ Νιούντε Τσακώνικα ………Ηλιάνα Ζαρόκωστα
Τςίτα τσαι Τίτιντα – του Απρίλη .
Νησικά,
Πουγκιαστά πριτθά
Από το αίμα, έγκεινη πφι έκι τάνου μι, έκι κουίζουντα τσαι έμα γιουρίζα ογή τσαι οπά να κατάβου από κιά ήγκιαει παρείντε οι φωνέ .
Αλλά νιε καταβήκα, μποίκα το Σταυρέ μι τσαι πέκα: —Αϊθήνε μι το αίμα νιούμου μ'ένι καούντα .
—Έα να έγκουμε, αούα μι έκι α Μάτη μι .
—Ένι θέα να ποίνερε κουράγιο όπφουρ ένι ποία τσαι εζου.
Έα να ζάμε κίσου τον αφέγκη ντι τσαι τ' αφούτςα
Ντι .
Τσαι αφού ζάκαμε κίσου τθου Καπή το λάκουμα , ένα ένα με ένα μπέτσιμο, μαζί με του τσαδεφάδε μι, σε κχαμπαήαμε τθο νεκροταφείε .
Οι εψιλοί νάμου στρατζίαει από τα δάκρυα.
Έμαει ποίντε ότσι έμαει ποίντε, έμαει ξοικασκουμένει τουρ εψιλοί δίχως να νιλήνουμε.
Κουβαλήκαμε  τσιφάρια.
Αμάτη μι ο ακχουγκίε γκανένα μον'έκι παρεία κοντά νάμου .
Οπά οράκα ταν Σιούλα Μπρέ να βούνει τσαι να αλήνει .
—Αλέκο μι, Αλέκο μι τσι ένι πορούα να ποίου για σετίου;
Να έχουμε ταν υγεία νάμου θιλενάδε τσαι θίλοι .
Τςίτα τσαί Τίτιντα– του Νοέμπρη .
Κουιτέ : από το Βιβλίε «ΚΡΑΥΓΗ ».
Νά τσαί το αλώβουτε το Αναστασούλη.Χίλιοι χρόνου να ζήερε σιάτη μι
Αναστασία Σαπουνάκη .
Κουιτέ :απο το βιβλίε «ΚΡΑΥΓΗ»
Α Διαμάντω Πετμεζά, Κούλη ενάτθε τθα Καλάβρυτα το .
Γονείε σι
Ο Νικόα τσαι Ελλη Πετμεζά .
Έχα έκι δύου αϊθήνε το Φροίξο, ούγειε σκωρέτθε μιτσή τσαι τον Αντρία .
Το  στεφανούτθε το Θόδερε Κούλη τσαι εμποίκαει δύου καμπτζία το Βασίλη τσαι τα Βασίλω.
Του  του Δετσέμπρη οι Γερμανοί σκωτούκαει τον άτςωπο σι .
Αρχόγκισα τσαι λεβέντρω έκι α Διαμάντω, πφι τάσου σε έγκεινη το αμόγητε δράμα απρούτσε τα χέρα σι τσαι βοηθήτσε όσοι ήγκιαει έχουντε πλέτερε ανάτζη από σ'ετήνα .Σκωρέτθε το .
Με ταν Ιταλικά κατοχή άγκαει τα τσέα νάμου τσαι οπά εμποίκαει τα γραφεία σου.
Ένι θυνηκχουμένα
Το ότσι ήγκιαει έγκουντε τα γιούρε χωριουδάτζα,τσαι με το έτρου έμε θέντε, ήγκιαει βουκχιάχουντε ερίφοι τσαι Βάνοι, σι ήγκιαι θύντε, για να περιδρωνιάσωει .
Νία βοά ο μιτσή υζέ μι εκιάτσε φορδακάδε τσαι
Εδούτσε σι τουρ Ιταλοί .Έτεοι σ'άγκαει, σε καθερίαει,σε φουσκούκαει, σε βράνει τσαι ενέγκαει ένα σκουτέλι τσαι σ'ενίου………
Να έχουμε υγεία θιλενάδε τσαι θίλοι,αλάργα από πόλεμο…
Τςίτα τσαι Τίτιντα – του Σερικχή  .
Ο ξένε: του Στράτη Δαλιάνη Διαστσευή τσαι γραφτέ τα Τσακώνικα από το Πάνο Μαρνέρη
Τςίτα τσαι Τίτιντα – του Σερικχή :Α Τσακωνοπαρέα..
Τςίτα τσαιΤίτιντα– του Νοέμπρη .
Ηλιάνα σιάτη μι να έχερε ταν εφτσή μι
Τσαί ντ'φχαριστούντε πρεσσιού
……….Εμέ Νιούντε Τσακώνικα …………Ηλιάνα Ολ.
Τςίτα τσαι Τίτιντα – του Νοέμπρη : Α Τσακωνοπαρέα
Εμπαήκα τθον ανήφορε, μπαήκα το Γολγοθά μι .
Τσι να οράου .
Αμόγητε .
Όλοι σκωτουτοί, ένα σωρέ από τσιφάρια .
Ερέκα τον άτςωπο μι .
Οράκα το καμπτζί τα τσεία μι τα Κελαϊδίτσα, είκοσι χρονού λεβέγκη , το άλλιου δεκαοχτώ, το άλλιου δεκαέξε τσαι τον άτςώμο σι .
Ετήνα έκι κασιμένα κάτου τθο νεκροταφείε,τσαι ένα ένα πφι σι ήγκιαει αποσούκχουντε α έρμο έκι αούα.
Φέρτε μι ένα κουλέ, ένα κουτσέ, να έχου ένα καμπτζί ας ένι τσαι κουτσέ .
Δύου δύου οι γουναίτσε ήγκιαει κχαμπαήχουντε κάτου, σιούρουντε τάνου σε πετσίματα του σκωτουτοί .
Εζάτσε το καμπτζιούλι μι τα τζέα .
Ερέτσε νία τσία .
Νι ενέτζε τσαι τσινήτσε
Το σκάψιμο για
Να κχακχούτσει τον αφέγκη σι .
Έκάναει τσαι κχάμποσοι από τα Κερπινή τσαι βαλήκαει νία χέρα να νι κχακχούτσουμε κα .
Το τσείε μι ούγειε έκι ανθυπολοχαγό,ο νιε 'κχακχούαει τα προκοκή, έκάναει οι κούνοι τσαι νιε φαήκαει τα χέρα .
Τσαι οι κούνοι ακόνη ενάγκια του σκωτουτοί, του σκωρετοί τσαι μισοκχακχουτοί Καλαβρυτινοί ατσοίποι .
Ετσιτάπα έκι α τύχη σου…
………Τα αίσχη του πολέμου θιλενάδε τσαι θίλοι……
Τςίτα τσαι Τήτηντα – του Νοέμπρη :Α Άγιε Σοϊθία του Σωκηλρη Λυσίκατου .Διαστσευή τσαι γραφτέ τθα Τσακώνικα από τον Πάνο Μαρνέρη .
ΕΓΚΕΙΝΗ ΕΝΙ ΤΟ ΔΕΦΤΕΡΕ ΚΟΜΜΑΚΙ ΓΙΑ ΤΑΝ ΑΓΙΕ ΣΟΪΘΙΑ
…….Του καθηγητή Σωκήρη .
Λυσίκατου………
Τςίτα τσαι Τήτηντα – του Νοέμπρη :Α
Α Άγιε Σοϊθία  : του Σωκήρη Λυσίκατου
Διαστσευή από τον Πάνο Μαρνέρη ..
Ένι έχου  μέτςια μάκρι,  μέτςια πράτι,  μέτςια ψέλη τσαι είνι χωρούντε  χιλιάδε αντροίποι.
Τα  παναϊθούρια τθον τρούλε είνι δίντα τοσιου πρεσιού φως πφι έσι νιούκχου ότσι ό'σι σε κλειστέ χώρε .
Σε όγκο ο ναό ένι το
Από τον Άγιε Πέτρε τα Ρώμη αλλά οπά, τον Άγιε Πέτρε, το χκίριε ντ'ένι πρίγκουντα τσαι έσι νιούκχου ένα τσίπτα.
Ο Προκόπιε ο ιστορικό (τον έχτε αιώνα μετά το Χριστέ) εγράβε: Ο Άγιε, το χκίριε, ο 'νάτθε με αντρώκινε δένανη τσαι τέχρα:
ΟΥΚ ΑΝΘΡΩΠΙΑ ΔΥΝΑΜΕΙ Η ΤΕΧΝΗ, αλλά με τα βούληση του Θεού ( Θεία ροπή ) τσαι οπά ο'νι μακρία ο Θεό.
(Ου μακράν που είναι) .
Το  οι Ρώσοι ως τότθε ειδωλολάτρε, απολύκαει αντροίποι να ζαλέτσωει ότσι καλύτερε.
Γιουρήαει παντού τσαι τελευταία ζάκαει τθαν Αγία Σοϊθία , τσαι ότσι νι οράκαει αποχαυνούτθαει τσαι εγράβαει : Ο ' μαει νιουρίζουντε κια έμαει ,τον ουρανέ νη ταν ιγής.
Σίγουρα ο 'νι ερικχούμενε έτσιτάπι χκήριε με Τούσα ομορθία τσαι κάλλος κχίπτα.
Ο 'με πορούντε να νι ξονομακίσουμε σε χαρκί ταν ομορθία σι , οξόν ότσι ο Θεό ένι αραμού οπά αναμεταξύ τουρ αντροίποι τσαι α κίστι σου σ'ένι περαήχα όλοι.
Έγκεινη εμποίτσε
Το Ρώσε Τσάρο να ναϊθεί Χριστσιανέ Ορθόδοξε.
Ο'νι ταν τύχη ότσι
 Εκατομύρια Ρώσοι πάσα χρονία είνι έγκουντε τθαν Άγιε Σοϊθία…
Να προσέχουμε όλοι νάμου …
Α ιστορία νάμου.
Άμα έντανη πφουντεϊθεί εχάμαει σα λαό ….
ΕΜΕ ………..ΝΙΟΥΝΤΕ ΤΣΑΚΩΝΙΚΑ ………..
Τςίτα τσαι Τήτηντα :— του Αμάη  : α συνέχεια από το Μάτη Μάτη , Μάτη: του Πάνου Μαρνέρη ..
ΤΣίτα τσαι Τήτηντα – του Αμάη
Μάτη Μάτη Μάτη : α συνέχεια : του Πάνου Μαρνέρη .
Μάτη ένι έτανη πφι ένι πρίγκα το δάκρυ σι τσαι το πόνε σι μόνιου τσαι μόνιου για να μη χολιάρε εκιού ..
Μάτη ένι έτανη πφι ντ 'ένι οργινέγκα τσαι ντε μαθαίνα πφου να πετήνερε για να ερεστήρε οπά πφι έσι θέου.
Μάτη ένι έτανη πφι ντ'ένι ξεικάζα άμα έσι κιούφου , πφι ντ'ένι ψένα τα δάκρυα πφι ντ'ένι ποία να κιστίερε ότσι όα θα ζάνει κα ακόνη τσαι αν από τάσου σι ο 'νι κιστία νι
Μάτη ένι
Έτανη
Πφι ένι ατσαιρένα καμπτζί ζουρλέ , κουφό , κουτσέ στραβό,
Κουλέ
, Τσαι νι ένι καμαρούκχα
Ο 'νι γκριούφα νι.
Γιάκεινη σάμερε αλλά τσαι πάσα αμέρα
Να κιμήνουμε τα πραγμακικά Μάτη…
Γουναίκα
Πφι ένι ατσαιρένα τα καμπτζία σι δίχως αφέγκη ..
Μάτη ένι α
Πφι είνι έτοιμο να κόψει τα κρίατα σι
Για να ταγήσει τα καμπτζία σι αλλά α
Ιίδε ο πουλήτσε ποτέ τα ψιούχα σι
Γιατσί τάνου από όα το καμπτζί ένι έχουντα ανάτζη να ένι περήφανε για τα μάτη σι τσαι σαν ατςαιρένει να μι τςιάχει τα πορεία
Με τα τσιουφά
Κχαμπαηστά να ψαφήνει έτρου να ερέσει τα περηφάνεια σι
Κατουρθούματα τα Μάτη σι για έταει πφι εμποίτσε νή για έταει πφι ο μποίτσε …..
Για να ντ'οράει κα,
Θα μπαεί Διακονιάρα
Τσαι ένι νία το κόσμο ένι α Μάτη πφι μπρού κχαμπάει το τελευταίο σκαοπάκι του Άδη θα γιουρίσει να σιγουρευτεί ότσι το καμπτζί σι ένι κα…….
Όκια τσαι αν ζάρε σπλάχνο μι, καμπτζί μι όκια
Σταθήρε
Του χέρε ντι ότσι κιάνερε
Μάαμα να νι ποίρε
Όσοι τςίχιε ένι έχα τα τσιουφά, να ποίερε καούϊδα
Τσαι όκια τσαι να πατήνερε να είνι πφειρτά λαλουϊδα
Ογλήγορα να γύρερε, εζού θα ντ' απαντέχου
Ο πλάνο ο ξενιτεμό μπέσα υζέ μι ον' έχου .
Ονείρατα γλυκά τσαι με το καλε να ξεμερουθούμε
Τίτα τσαι Τήτηντα – του Δετσέμπρη : Α Τσακωνοπαρέα .
Α θίλα  : ταρ Ελένη Μάνου
Ενιλήκα ταν άβα βοά για τον Πυθαγόρα τσαί εστσέμμα σάμερε να νιλήου για τα θιλία πφη έκι κιμού πρεσσού ο Σαμιώτα Φιλόσοφο.
Θα νιλίου νιούμου για νια ιστορία για δύου θίλοι πφη α αγάκη σου αραμάτσε τθαν ιστορία .
Ο Φιντία, ένα πυθαγόρειε από του Συρακούσε, ξακουστέ για τον καλέ σι χαρακτήρα, εκακηγορέτθε, ότσι έκι ένα από του συνωμότε πφη αποπειράτθαει να σκοτούνι τον τύραννε Διονύσιε.
Ο Διονύσιε εκιάτσε τον Φιντία, ισχυρίστθε ότσι έκι έχου στοιχεία
Για ταν εγκλημακικά σι ενέργεια τσαί ν'εκαταδικάε σε θάνατε.
Ο Φιντία απογήτθε ότσι αφού έκι να σκωρεθεί θα έκι εχκιμού, όγο του ότσι έκι α τελευταία σι επιθυμία,
Αν ήγκιαει δίντε νι ταν άειδα ως να τελέψει α 'μέρα να μαζούει του δουλείε σι.
Ονομακίε για εγγυητή το θίλε σι Δάμωνα, ένα Πυθαγόρειε, με ούγοιε έκι έχου ζητέ τσαί μεζατθέ όα.
Ο Διονύσιε απορέτσε τσ' ερωτήτσε γιατσί ο Δάμωνα νή ούγοιε άλλε θα έκι πρόθυμο να δετθεί να φυλακιστεί, με ταν πιθανότητα να εκτελεστεί τθα θέση κάκοιε άλλε.
Ο Φιντία ν'εβεβαιούτσε ότσι θα ν'έκι ποίου, τσαί ο Δάμωνα εκάνε.
Ότσι εμαθήτσε τον όγο, ταμάνιμα εσυφωνέτσε να κατσάει φυλακιστέ ώσπφη να ποι του δουλείε σι ο Φιντία.
Όπφουρ α μέρα έκι περούα, οι οχτροί του Φιντία εβαλήκαει τα εμπόρεντα σου να αποθαρρήνωει τον φυλακιστέ, αούντε νι
Ότσι ο θίλε σι έκι φυτθέ απ' τα χώρα, ο Δάμωνα όμως έκι αραμού ατάραχο.
Τότθε, σαν
Ήγκιαει γύρουντα τα απότσια, ο Φιντία εκάνε για να σκωρεθεί.
Ο Διονύσιε ενιούτσε ετσιτάπα κατάπληξη από έντανη ταν απίστευτε αφοσίωση πφη ανοίε ταν αγκαλία σι
Τθου δύου ατσοίποι τσαί, αφού ελευθερούτσε τον Φιντία, ερωτήτσε αν έκι μπορού να ναϊθεί δεχτέ ως τσίτε άντρωπο τθα θιλία σου.
Έτεοι… Αρνήτθαει το αίτημά σι τσαί εγύρκαει τθαν τσέα ακείραχτοι.
Καλέ ξημέρουμα θιλενάδε τσαί θίλοι μι,
Ο θίλε μι ένι το άλλιου μι έμισου.
Τςίτα τσαι Τήτηντα – του Φλεβάρη :Για του νέοι : του Πάνου Μαρνέρη
Αχανιντούμενε
Αναχαράσουντα ,αναματθάντουντα
Αναχερίζου
Αναχλέ
Βαϊθού
Αναχλιαίνου
Ουουου μπάτσε με ψιλιάνει ;Τσι νύστα ένι έντανη;
Όλιου αχανιντούμενε ένι .
Ορή το μουάρι
Ένι τσαπρουτέ τσαι ένι αναχαράσουντα
( Αναματθάντουντα)
Με 'νέτζε το αμήν πλέα ως πφι με μποίτσε να αναχερίσου .
Δει τθο καμπτζί το βαγιόλι να ψάει τα σούκχα σι
Οι βορβοί όρπα το ρόβολε είνι αναχλοί
Έγκεινη το κηγάϊδι ένι αναχλέ
Το ρυάτσι τα Θοδώρα σε κάτσι μερίλε ένι πρεσιου βαϊθού
Να όρεγη ότσι εκατσάκα να αναχλιάνου λιγάτσι
Τςίτα τσαι Τήτηντα – του Οχτώμπρη .Θιλενάδε : του Πάνου Μαρνέρη .
…………….Εμέ Νιούντε Τσακώνικα……………
Τςίτα τσαι Τήτηντα – του Οχτώμπρη : Α Τσακωνοπαρέα .
Θιλενάδε  : του Πάνου Μαρνέρη .
Μπ: Σκοπό ένι
Να γκρενίζουμε κάτσι πφι ο 'νι για το καλέ τσαι να
Ξαναχκίζουμε κάτσι πφι θα ένι για καλύτερε .
Πολ: Ναι μαθές , τσι να νι ποίου εζού άμα βρονταήτσερε ένα τοίχο πφι ένι ολόϊσιε τσαι να χκίσερε ένα
Τσινούρτση Θεόστραβο…
Δες:Βρε σιατέρε σύμφωνε ένι, αλλά ου 'νι όα γινούμενα στραβά..
Μπ:Έκι πρέπουντα ο άντρωπο σε όλε το πλανήτα να ζήνει καλύτερα.
Πολ: Να μην έχουμε τόσα φτώχεια,τόσα κείνα,τσαι κακομοιρία.
Δες: Έντανη α ανισότητα πάντα θα ερίχετε , γιατσί πφου να νι ποίουμε ο 'με όλοι το ιίδε ..
Μπ:Ναι πράματις ό'με όλοι το ιίδε αλλά άμα έμαει πιο δίτσαιοι , άκια να ζήνουμε πιο μονοιαστοί, τσαι πιο αγακητοί .
Πολ: Βρε θιλενάδε έντεοι οι πολέμοι τσαι οι ανακατουσούρε τσι, τσαι ποίε είνι ωφεούντε ;
Άλε νάμου τσαι εκιού βρε Δέσποινα τσι καλέ ένι γινούμενε
Τθο κόσμο;
Δες: Α Αλήιθα ένι ότσι άμα ανοίτσερε τα τηλεόραση ό 'νι νιούμενε τσίπτα τα προκοκή, παρά το πόσοι σκωρέτθαει σάμερε, πόσοι σκωτούτθαει επφέρη τσαι τσαι τσαι…
Μπ: Ένι δίτσαιο το ότσι είνι ξεκληρισκουμένει έντεοι όλοι οι αντροίποι από του τσέλε σου, από το τόπο σου τσαι οι άραχλοι
Είνι παραδέρουντε ογή τσαι οπά ;
Πολ:Να σταμακήσωει του
Πολέμοι πφι είνι
Φερίκχουντε τα κακομοιρία , το θάνατε τσαι ταν μιτζερία , τσαι να απαραμάει ο κόσμο τθό τόπο σι, τθά τσέα σι , τσαι τθα δουλεία σι .
Δες: Ενα άντρωπο πφι ένι περαήχου κά, ποτέ ό 'νι αρνηντούμενε το τόπο σι, αλλά από ταν ιστορία έμε ξέρουντε ότσι ένταει τσαι πλέτερα ακόνη ίγκιαει γινούμενα τσαι
Ο θα σταμακήσωει ……
Μπ:Του νόμοι εκιού εφκειάτσερε , μα προκοκή ο 'ράτσερε
Πρεσοί τσαι διάφοροι θρηστσίλε, αλλά έσι κάργα αμαρκίλε
Δες: Καλε ξημέρουμα τσαι να έχουμε όμορφο συνταχινά ……..
Πολ: ……………Εμέ Νιούντε Τσακώνικα ………….
Τσίτα τσαι Τήτηντα – του Απρίλη .
Τσίτα τσαι Τήτηντα  τσαι  του Απρίλη  :
Μάτη τσαί υζέ  ταρ Ελένη Μάνου .
Αλέξαντρε, έα όρκο μι, άρε τα πράματα να φύτσομε…
Ό'νι κιστίου να άντζερε τηλέφωνε τον παππού;
Όχι, ο ν'άγκα έννοια ντι, έντζε εκιού βάλε τα πράματα τθο αυτοκίνητε, το νου ντι μη ξεχάρε τα πωζικά τσαί τα πεζιβολιάτσιχα, μη μ'αλήερε τθαν μισά ταν πορεία εξεχάκα το ένα εξεχάκα το άλλιου…
Ναι, βρε μάνε, όα θα σι ποτσού τθο αμάξι, εκιού το χαρκί ν'εγράβερε;
Ν'εγράβα τσαί έγκεινι το αναθεμακιστέ πφη να σι φάη α ούβα…
Χάγγε μαζούσου θα καγκιουθούμε ώσπφη να συγυριστθείρε, αρχινίερε με του κατάρε, τα γρία Γιωργού ν'επεραήερε
Ορί ετθάκαει οι πούε τσ'είνι ντίντε τα τσουφά…Για όρα μι κα…
Έγκεινι θα γράψερε, χαχαχα!!!
Μα σε καλέ ντι σάμερε, κοψόχρονε, ό'σι έχου κχοντουμό …
Ό'νι κχοντουκχούμενε
Μα, έα, ένι θέου να 'ράου τον παππού, έδαρι ένι α καλυτέρα ούρα, έδαρι πφη θα κασίτθει τθο μπαστουνάτσι τσαί θα κίνει το καφούτσι σι…Αποτσί κατσάει ο ήλιε θα μαζουθεί τάσου ο παππού…Γέρου άθρωπο μαθέ…
Ναι όρκο μι, ναι λεβέγκη μι, έτθα, έτθα να φύτσουμε καμάρι….
Καλέ ξημέρουμα με υγεία για όλε τον κόσμο, ταχία τσινουρτσία αμέρα, τσινουρτσία τύχη..
………Εμέ Νιούντε Τσακώνικα……….
Τςίτα τσαι Τήτηντα – του Γενάρη  : Πάνο τσαι Ελένη : του Πάνου Μαρνέρη …
Τςιίτα τσαι Τήτηντα – του Γενάρη  : Α Τσακωνοπαρέα ..
Πάνο τσαι Ελένη   : του Πάνου Μαρνέρη.
—Ο θα ζάρε ;
—Κια να ζάου ;
—Ο πέτσερε θα ζάρε να πριτθήρε ;
—Ο θα ζάου
—Γιατσί ;
— Γιατσί ο 'σι κιστία μι
— Άλλιου τσαι έγκεινη … Άμα ντ'εμα κιστία άκια να έσα έγκου ;
—Αμα έσα κιστία μι πραγματικά εκι θα ζάου
—Απφού ;
Όρα μην έσα έγκου !!
— Ακο να ντ'αλήου νια ιστορία με το παππού μι το Νικόα το Λαρίο τσαι τα μαμού μι ( ταν γουναίκα σι ) ταν Ελένη…
— Για Άλε βρε
Πάνο έτεοι οι παλαιό ίγκιαει έχουντε Γούστο ..
— Νια βοά ο παππού τσαι α μαμού ογονέγκαει …Οπφουρ ένι δενάχουντα ο παππού όκι μπάνου σι πέρε τσαι εσκαρφίστε να αλεί τα μαμού ότσι άκια να έκι έγκου να πριτθεί ..
—Τσαι α μαμού τσι επέτσε ;
— Α μαμού όπφουρ έκι φουρτσιστά νι απογήτθε …..— Ορή ο Δέρςε έτζε το καλε..
— Βρε τα Τούρκα
Ο δειλιάε ο εψιλέ σι ;
— Όχι δα αλλά ούτε τσαι έκι κιστία ότσι ο παππού άκια να ζάει να πριτθεί ………….
—Μη τσαι μι αλήερε ότσι ο παππού ο Λαρίο επρίτθε το Δέρςε ;
— Έκι ξέρα α γούνα του παπού !
Ξέρου έκι ετήνε
Αλήνετε γκανία ιστορία από τα παλιά … Καλε ξημέρουμα ..
Τςίτα τσαι Τήτηντα – του Φλεβάρη : Για του νέοι : του Πάνου Μαρνέρη
Τςίτα τσαι Τήτηντα – του Φλεβάρη  : Α Τσακωνοπαρέα .
Για του νέοι : του Οάνου Μαρνέρη .
Αχρά  αχλάδι
Αλιοχρά αγριαπίδι, Γκόρτσο
Άςτε αδράχτι
Αχωμάκιστε  αχωμάτιστος
Αχουροχάραρε  σακί για άχυρα
Αχνέ  ατμός
Άψατε  ασκούπιστο
( Το ρήμα ψένου,ψένα, ψέντα)
Έντεοι οι αχράε είνι νατοί λούμε
Μη τςιούνερε πρεσσοί αλιοχράε θα ντι κιάσει κιαμό
Χουρίς άςτε έσι νέσα ;
Κια θα κυλίτσερε το νέμα μαθές ;
Ο Παναγιώτη εσκωτούτθε τθαν Αλβανία, αχωμάκιστε εζάτσε
Σίμου κα τα αχουροχάραρα να μη κρεμαλίτσωει τθο πφότσουμα..
Αχνέ ένάτθε το ύο τθο λουπάι από το χόχλισμα
Εκατσάκαμε να νάρουμε νία γουλία τσαι το τραπέζι έκι άψατε
Χουρίς άςτε ο 'σι νέσου δίχως τα γρούσσα ντι ο 'σι νιουρίζου ποίερ έσι….
Τςίτα τσαι Τήτηντα – του Νοέμπρη : Πρασιαί : ταρ Ελένη Μάνου
Τςίτα τσαιΤήτηντα – του Νοέμπρη  : Α Τσακωνοπαρέα
Αρχαίαι Πρασιαί  ταρ Ελένη Μάνου.
Ο μύθο ένι αού ότσι α Ινώ εχάτσε τουρ εμαλοί σι αφοζιστά από τα θεά Ήρα.
Α Σεμέλη του πρασιακιτσοί θρύλοι, Όρα τον Παυσανία Γ , -, ένι εγγονά του Αρκάδα Άτλαντα, όπφου τσαί α Ινώ, τσαί είνι αποδενάχουντε του δεσμοί τουρ Αρκαδιτσοί παραδόσε με του φοινικιτσοί επιρροέ, ο Κάδμο έκι φερτέ από τα Φοινίτση τσαί α νία από του τέσσεροι κώμε τα Πρασιακικά χώρα, ο Τερέ, ονουμάστε έτρου από τον Τύρο, τον υζέ του Φοίνικα τσαί βασιλία του Φοίνιτσε.
Α ιγή εφανερούτσε ταν αλήιθα τσαί το ιερέ του Απέλλωνα Τυρίτα ναμ'εδούτσε τα βεβαιότη ότσι ο αρχαίε Τερέ έκι τθα θέση του σαμερινού Τερού.
Οπφου οι χρόνου είνι παζίντε τσαί φύντε α χώρα του Πάρνωνα ετσιτάε τθου χέρε τθου Λακεδαιμόνιοι τσαί πλέα οι μύθοι σου είνι μπερδεγγουμένοι με του μύθοι τα Πρασιατικά χώρα.
Επέκαμε ακόνη για το Νεβρία ογί ταν Πάκα τ'Αγιελιδίου.
Οι αθροίποι πφη ήγκιαει λατρέγγουντε
Το Διόνυσε, σε έτεοι του παλαιοί χρόνου έκι συνήθειε να τσούνωι κρίε άφτατε, γιατσί έτρου ήγκιαει κιστίντε ότσι θα ναθούνει ένα
Με το θεό, έκι α «ωμοφάγος χάρις» .
Τάσου τθα ζά πφη ήγκιαει τσούντε έκι το ελαφάτσι, νεβρός,
Τθαν αρχαία ελληνικά γρούσσα, α γίδα, ο τσάο, το ζουφάλι.
Έτρου έμε κιστίντε ότσι ο τόπο Νεβρία, άντζε το όνουμα σι από το ελαφάτσι, νεβρός.
Ένα τσάκωνα Αγιελιδώτα, ο Γιώργη Πουτσελά, έκι αού ότσι πφη έκι καμπζί κίσου πουρτέσε το  ήγκιαει υπάρχουντε εάφου τθαν πλεύρα τ'Αγιε Θανάση, απανούσε τθον Άγιε Λεωνίδα.
Οι κάκοιτσοι είνι αούντε πφη ταν τελευταίο έαφο ν'εσκοτούτσε ένα τσυνηγό το - τθον εαφοδηρό νια πάκα τάσου τθον ποταμό Δαφνώνα πφη του παλαιοί χρόνου έκι ίκχα όλε το χρόνε ύο.
Καλε ξημέρουμα Θιλενάδε τσαι θίλοι … Εμέ Νιούντε Τσακώνικα .
Τςίτα τσαι Τήτηντα – του Αγούστου : Περίπατε τα Γαστένιτσα  του Πάνου Μαρνέρη
Τςίτα τσαι Τήτηντα – του Αγούστου
 Α Τσακωνοπαρέα .
Περίπατε τα Γαστένιτσα  : του Πάνου Μαρνέρη
— Ελένη καουρ ερέσμαει τθαν όμορφο Γαστένιτσα..
— Ναι Πάνο καουρ εκάναμε γιατσι ταν άβα βοά έσα φερτέ μοναχό ντι
— Ναι τσαί επέκα ότσι άκια να ξαναμόλου… Εκάνα λοιπόνου
Τσαί με παρέα ..
— Ενέγκαμε τθαν παρέα νάμου τσαί τον Άγγλε τον Αλέξαντρε πφ'ένι Θέου να μάιθει τα γρούσσα νάμου τσαί θα γράψει όμορφα πράματα για τα Τσακωνιά οπά τθαν αλαργινά Αγγλία.
— Το λοιπόνου Ελένη έγκεινι το χωριουδάτσι μαζί με τα Σίκινα
Είνι
Έχουντε το δικό σου Τσακώνιχο ιδίουμα..
—Ογί Πάνο σ' είνι νιούντε λίγο διαφορεκικά αλλά τσαί ενεί σ' έμε καταβαίντε αλλά τσαί έτεοι διότσι α γρούσσα ένι α ιίδε με ουριστοί παραλλαγέ πφ'είνι οι
Ιδιωμακισμοί από χωριουδάτσι σε χωριουδάτσι ..
—Βρε Λενιώ έγκεινι το χωριουδάτσι όπφου τσαί α Σίκινα είνι πεντάμορφα με τα πρεσσά ύβατα τάσου τθο πράσινε με τα έατα, του Γαστενίε, του Καρυέ, τσαί του τσερασίλε..
— Αφού ο Αλέξαντρε ότσι εζυγούκαμε αραμάτσε με το τθούμα ανοιτθέ από ταν Πάστρα τσαί ταν ομορθία .
—Ελένη α Γαστένιτσα ό 'νι τσαί τόσιου παλαιά χώρα όπφου α Παλιόχωρα , ο Αγιελίδι τσαί ο Τερέ αλλά….
— Ναι Πάνο έμε ξέρουντε από γραφτά ότσι α Γαστένιτσα ένι ερικχουμένα από το ..
Ένι πιο παλιά χώρα από τα Σίκινα τσαί από το Πραστέ τσαί κάτσι άλλιου σημαγκικό , ο Μπραίμη ο πατήτσε πούα ογή…
—Να φωνηάτσουμε τον κολλέγα νάμου το Στενιώτα το Σωκήρη τθα παρέα νάμου, να μπάτσε τσαί χολιάει …..
— Καψο Πάνο έσι στέκου ακόνη…..
Γαστένιτσα τα Τσακωνιά καώς να ξημερουθούμε
Τσαι ογλήγορα κολέγοι μι κίσου ανταμούμε ….
……… Εμέ Νιούντε Τσακώνικα ……………
Τςίτα τσαι Τήτηντα – του Δετσέμπρη  : Α Τσακωνοπαρέα …
Αίσωπο  : Διαστσευή από το Πάνο Μαρνέρη .
Ο νομία τσαι α θάασσα
Ένα νομία ούγειε έκι νέμου ταν κατούνα σι ανάκοντα τθα θάασσα άμα τσαι οράτσε νι πφι έκι άι ν' εκάνε νία ιδέα να ναϊθεί έμπορα τσαί να ταξιδέψει.
Επουλήτσε το λοιπόν ταν κατούνα σι τσαι ενάτθε έμπορα .
Αγοράτσε ένα καΐτσι νι' εποτσούτσε με χουρμάδε τσαι ανοίτθε τθο πέαγο να ζάει σε
Άλλοι τόποι τσαι να σί πουλεί.
Άμα τσι εσούτσε τθο μισοπέαγο εκιάτσε ατςά φουρτούνα τσαι το καΐτσι άκει να βουλιάξει, άμα όκι ανεμούκχου τάσου τθα θάασσα το πότσουμα σι, του χουρμάδε.
Το καΐτσι ξαφρούτσε τσαι ο βουλιάε …
Ύστερα από κχάμποσοι αμέρε ένα άλλε ιδαβάτα όπφουρ έκι περού έκι αού το πόσιου ατάραχο σαν άι έκι α θάασσα.
Τότθε ο νομία νι
Απογήτθε : Όπφουρ ένι δενάχουντα θίλε μι
Τα θαασσέ νι εκάνε πάλι α όρεξη για χουρμάδε ..
Διδαχη : το χουνέρι ( πάθημα ) ένι γινούμενε μάθημα ..
Καλε ξημέρουμα τσαι με μπόλικο υγεία για όλοι νάμου .
Τςίτα τσαι Τήτηντα –του Φλεβάρη  : Για του νέοι  του Πάνου Μαρνέρη
Τςίτα τσαι Τήτηντα – του Φλεβάρη
 :Α Τσακωνοπαρέα.
Ανατθένου
Αναδέγκου
Ανατόλη
Αναφτέ
Άναφτε
Πφουντετθέ
Βρε χριστσιανέ ο 'σι ανατθένου , θα κιαθήρε μαθές όλιου τσαπρουτέ
Έντενη ο ούϊθι ο 'νι αναδεγκούμενε θα ένι ψόϊθε
Άϊντε τσαι χάσου από τουρ εψιού μι
Βρε ανατόλη
Ο 'σι αού μι ;
Το καγκήλι ένι αναφτέ ;Νη νιε 'λησμονέτσερε τσαι ένι πφουντετθέ ;
Αααχ άναφτε νι αφήτσερε τα λάμπα !
Εμπάκα τάσου τον Άγιε τσαι τσι να 'ράου , όα τα καγκήλια τσαι όα τα τςερία πφουντετθά
Τάχα μι ότσι έσι έχου  , αφού πάσα 'μέρα πφουντετθέ ένι
Τθα Τσακώνικα;
Φουσερέ;
Με το καλέ να ξημερουθούμε όλοι νάμου τσαι να 'χουμε υγεία..
Γελήνετε : το γέλιε ένι μακριουζωήα
Τςίτα τσαι Τήτηντα – του Αγούστου : τα μυστούρια τα μαμμού ταρ Ελένη Μάνου
Τςίτα τσαι Τήτηντα – του Αγούστου  : Α Τσακωνοπαρέα
Τα μυστούρια τα μαμμού  : ταρ Ελένη Μάνου
Σατέρε μι, τα αρώματα έμε ξέρουντε ότσι είνι ατθαΐχουντε ταν διάθεση νάμου όχι μόνιου σ'ενείνανε του γουναίτσε αλλά τσαί τθου λεβέγκηδε.
Σάμερε ένι χσασκούμενε να δίερε πρεσσοί παράδε να ν'άρερε ένα άρωμα τθα μαγαζία.
Έτθε ξέρουντε όμως ότσι έτθε μπορούντε να σιάξετε απατοί νιούμου τθου τσέλε νιούμου τα δικά νιούμου αρώματα;
Ένι θυνικχουμένα τα μαμού μι, ότσι ήγκιαει ανθίζουντα τα ξινά έκι μαζούκχα λαλούιδα από του λεϊμονίε, του πορτοκαλίε τσαί του νεραϊτζίε.
Σ'έκι κσύζα με βρόχινε ύο τσαί σ' έκι βάνα να ψαχνίσωι χουζίς να σ'οράει τελεία ο ήλιε.
Έντανη τα δουλεία ν'έκι ποία νούρα συνταχούλια, να είνι τα άνθη κρουσταλένια.
Αφού λοιπόν ήγκιαει ψαχνά τα λαλούιδα σ'έκι βάνα σε βάζο με σπίρτο καθαρέ.
Ν'έκι αφήνα σε μέρι δροσερέ μακζία από τον ήλιε για νια βδημά δέκαρ αμέρε τάνου κάτου.
Σ'έκι ασήκα τσαί έκι βάνα άβα τσινούρτσα λαλούιδα πάλι με τον ίιδιε ντρόπο για να ναϊθεί α κολώνια σι δενατά.
Ταν δεύτερε βοά έκι ασήκα με πάσα προσοχή ταν κολώνια σι σε ένα καθαρέ γυαλί.
Έκι βράζα ύο στερνίσιε, έκι αφήνα νι να ψουχσάνει τελεία τσαί απέ έκι ανακχατούκχα το ύο με το αρωμακιστε σπίρτο, ανάγοα ποσού έκι θέα να ναϊθεί δενατα α κολώνια σι, ένα μέρι ύο με ένα μέρι σπίρτο, έκι δίντα πρεσσού βαζία κολώνια, δύου μέρη ύο με ένα μέρι σπίρτο έκι δίντα αφριουτέρα τσαί τςσία μέρη ύο με ένα μέρι σπίρτο έκι δίντα ακόνη πιο αφριουτέρα κολώνια.
Έκι φυάτα πάντοτε α μαμού ένα γυαλούλι για να νι αποσούει του παπά ταν ατσά Πέφτα για τον επιτάφιλε τσαί για τα εικονίσματα.
Τσαί τα εικονίσματα τα τσελή πάντα με έντανη ταν κολώνια σ'έκι ψαίνα σε όλοι του γιορτάδε πάντα έκι έχου ένα όγο για να νι πει, έκι ξέρα απότσου όλιου το εορτολόγιε… Σα να νι νίνου έδαρι, Έα όρκο μι, κχαμπάισε μι το 'κόγκισμα γιατσί ταχία ένι ταρ Αγιά Σωκήρα, να νάμου φυάτθει γεροί ο παντοδύναμε, έτρου μπράβο καμαζι μι να 'χερε ταν ευτσή μι….
Καλέ ξημέρουμα θιλενάδε τσαί θίλοι μι, με πάσα αρώματα τσαί χρώματα…
Τςίτα τσαι Τήτηντα – του Αμάη .
Τάτσου με μπαήντε αλλά τα Τσακώνικα ο 'με αφήντε….
Τσίτα τσαι Τήτηντα – του Αμάη  : Α Τσακωνοπαρέα
Παππού εγγονέ  :του Πάνου Μαρνέρη
—Παππού παππού εδούτσε ο Θεό τσαι ανταμούκαμε ..
—Ουουου σιάτη μι ως πόσε τσαιρέ έμα έχου να ντ' οράου;..
—Παππού ούτε ξέρα ένι άλλα σίγουρα έκι μπρούτερα του  το
Μάτζη .
— Ναι μαθές μπρου το Συνέδριε του Αρχείου τα Τσακωνιά..
— Ναι παππού μι ούτε Βατζελισμού ούτε Ατσθά Εβδημά μαειδέ Αμπρία , μαειδε τ'Αγιε Γιώρτση ,
Μαειδέ πρώτε του Αμάη , τσίπτα σάτσι …
— Ναι Εμού τα καμπτζία συγχαρητήρια νιούμου, εκλείστατθε τσαι Εμού τάσου .
Μερία με σενεί του γεράδε νιε πλερούκατε τσαι Εμού τα νύϊθη …
—Έτρου έκι ο νόμο τσαι έτρου εμποίκαμε τσαι για να φυάτσουμε σεμού …
—Οι Έλληνε έγκεινη το καλέ έμε έχουντε, 'πουρτέσε το τσίνδυνε σι έμε βάντε όα τα πάντα τσαι έμε μονοιάζουντε…Ειδεμής άκια να εμαει αφανιστεί έδαρη …
—Παππού καλέ ντε μποίτσε α κλεισούρα .Νια χαρά έσι δενάχου, αν τσαι
Κάτσι σούρτα φέρτα, κάτσι ογή κάτσι οπά σε' έμαει έχουντε , εεε παππού ;
— Ετίου να 'ράρε σιάτη
Μι , πφου πφου να μι ντι ψιλιάσου κούκλα μι
— Ξοίκα να 'ράρε παππού , γάντια τσαι μάσκα παντού έδαρη κοφτοί οι χειραψίλε τα αγκαλιάσματα τσαι τα θιλία ..
Γιατσί έγκεινη ο τελειούτσε ακόνη …
— Ναι σιάτη μι , βρε κολλέγοι αντίς να οργηνέγκουμε ενεί τα καμπτζία,
Να μου είνι
Οργηνέγκουντα ένταοι , ζωή νάχωει όα τα καμπτζία του κόσμου ….
Να αλήου
Τα κουβάνα αλήιθα μ'ένι αρεσικχούμενε …
Καλέ ξημέρουμα τσαι να σταθούμε γεροί ….
Τςίτα τσαι Τήτηντα – του Σετθέμπρη : Περίπατε τθα Σοχά : του Πάνου Μαρνέρη .
Τςίτα τσαι Τήτηντα– του Σετθέμπρη  : Α Τσακωνοπαρέα
Περίπατε τθα Σοχά : του Πάνου Μαρνέρη …
Α Σοχά ένι ένα μιτςη οικισμό τα Τσακωνιά τσαι ένι ερικχούμενε Δυκικά
Από τα Βαστσίνα τσαι Νοκιοδυκικά από τα Παλιόχωρα ..
Ένι ένα μιτςη κάμπο ούγειε νι ίγκιαει πφείρουντε φαέ τσαι κουτσερά .
Ένι ανήκου τθα περιφέρεια του Μεάνου αλλά οι χωρόγοι τσαι νομίε είνι Μεανιώτοι, Σαπουνατσιάνοι τσαι Τεριώτοι .
Ου 'νι ερικχούμενα κηγάϊδα όπφου τα Παλιόχωρα αλλά στέρνε όπφουρ τσαι τθα Βαστσίνα …
Ισως
Του παλαιοί χρόνου να έκι κομμάκι τα Παλιόχωρα (τθα χώρα των Ορειών )
Νια στενά ουρίδα νι ένι
Ενούκχα με το Κώστα τα Παλιόχωρα τσαι τουρ εφτά καλύβου .
Τθο Κώστα τα Παλιόχωρα εσκωτούτθαει οι τςει Αϊθήνε , α ιστορία σου ένι πρεσσιού γνωστά .
Τθα Σοχά
Τθο Βορειοδυκικό μέρη,
Το ίσιε μέρη τα πορεία προς το Πραστέ το  ερέκαει Μυκηναϊκό νεκροταφείε από το χίλια τετρακόσια μπρου Χριστού περίπου, ούγειε νεκροταφείε εντοπίστε από τον Πατριώτα νάμου Γιώργο Λάτση….
Το νεκροταφείε έγκεινη ίσως τσαι να έκι το νεκροταφείε τα Παλιόχωρα , από το τσαιρέ των Ορειατών νή από άλλε οικισμό ανάκοντα οπά
Ερέκαει κόκαα τσαι είνι από αντροίποι πρεσιού αψελοί τάνου από δύου Μέτςα ..
Έτρου για να νιουρίζουμε όλοι νάμου ότσι α γης τα Τσακωνιά ένι γιομάτα ιστορία
Από πρεσσιού αρχαίοι χρόνου .
Καλε ξημέρουμα τσαι να έμε όλοι νάμου περήφανοι για τα καταγωγή νάμου τσαι να μην αφήουμε τα γρούσσα νάμου να ζάει χαράνι.
Τςίτα τσαι Τήτηντα — του Γενάρη :Παππού εγγονέ: του Πάνου Μαρνέρη .
Ίτα τσαι Τήτηντα – του Γενάρη : Α Τσακωνοπαρεα.
Παππου εγγονέ  του Πάνου Μαρνέρη..
—Σιάτη μι, πφουρ έσι καρδία μι ;
Πφουρ είνι έγκουντα τα μαϊθήματα;
—Ετσι τάπα τσαιροί, έτσι τάπα όγια
Καψο παππού .
— Τσι είνι έχουντε οι τσαιροί σιάτη μι ;
—Νιά χαρά είνι …Σάματσι πλέα ο 'σι ξέρου ;
— Καλε καμπτζί μι, έτθε ακειστενουμένει κομμάκι παρατάνου,αλλά τσι να ποίουμε αφού ερέστε έντανη α πλεμονάρα θα νι παλαίψουμε.
— Καλέ, ότσι θα νι παλαίψουμε θα νι παλαίψουμε αλλά να όα είνι κατά μι, γιατσι ένι τελέγκα το Λύκειε.
—Όα κα θα ζάνει το τέλη να νι οράρε το δύου χιλιάδε είκοσι ένα θα ένι καλύτερε .
—Εκάνε τσιόα, για να ράμε ;..
—Εγιορτάμε
Τσαι τα γέννα του Χριστού του τσέλε νάμου, καουρ εκάνε, ερέκαει τσαι το μπόλι, κα θα ζάει ο κόσμο…..
— Έγκεινη ένι καλέ παππού αλλά έτρου μ'έσ' αού τσαι ταν Άνοιξη, τα Αμπρία ότσι : με ταν Ανάσταση του Χριστού όα άκια να ζάνει κα.
— Όλιου τ καουτσαίρι ο 'μαει κα
Σιάτη
Μι ;
—Απφού παππού;
Γιάκεινη έμε τραβήντουντε ένταει έδαρη;
— Ξοίκα να οράρε …Να έχερε κίστι να έχερε Θεκικά στσέψη τσαι όα θα ζάνει νία χαρά ..
Όποτε ατςαιρένερε θα θυνήχισιου έντανη τα χρονία τσαι θα έχερε να αλήνερε πρεσοί
Ιστορίλε τθα δικά ντι εγγόνια.
— Παππού μι τσι ωραία πφι σ'έσι αού ….
Α γέννα του Χριστού περάτσε
Το δύου χιλιάδε είκοσι εζάτσε
Α πλεμονάρα πάντως αραμάτσε
Πότε θα φύτσει ποίε νι οράτσε ;
Να ξημερουθούμε με ταν πλεμονάρα σκαπεκιστά
Τςίτα τσαι Τήτηντα – του Σετθέμπρη : Α Τσακωνοπαρέα .
—Αλήιθα τσαι απαλήιθα Βρε γειτόνισα από τότθε πφι άτζερε τα κουζίνα ούτε πφι νι ανανέτζερε ..
—Δίτσηε έσι έχα αλλά με τόσα άβα βρε γειτόνισσα ελησμονέκαμε τσαι τα κουζίνα τσαι το καλέ σι ακόνη ..
—Ναι μαθές αγκραήμαει τσαι ενεί με τόσα άβα προβλήματα, αλλά για άλε μι αρεσηκχουμένα ντ'ένι ;
—Ναι βρε γειτόνισα ένι άλλιου πράμα, ως πφι με'κάνε α πανταχούσα με το Ηλεχτρικό.
— Τσι πανταχούσα ντε κάνε βρε Σιούλα ;
— Ορή κακότθο με εκάνε ο ογαριασμο να πλερού τσαι ότσι νι οράκα με 'κάνε ο ουρανέ σφογκύλι ..
— Έα βρε γειτόνισα να μπάτσε νι
Έσι παραποία λιγάτσι ;
— Τσι παραποία Βρε Θωμαή , ένι πρέπουντα να πουλήου το χτήμα του Γάςε για να σι πλερού ….
—Χαχαχα Όχι δα, κα επέκα εζού , σ'έσι παραούα λιγάτσι ..
— Ορή από τσι οράκα τον ογαριασμό ούτε πφι ανάβα άβα βοά, θα λησμονέου τσαι πφούρ ένι δουλέγκα .
— Τσαι τσι έσι ποία έδαρη , κια έσι μαγερέγγα;
— Παλιά μι τέχρα κόστσινε
Θωμαηηηη.
— Μη τσαι μ'αλήερε ότσι έσι μαγερέγγα κίσου ταν ικχάρα ;
— Γιατσί να μη ντι νι αλήου ;
Ντροκή ένι ;
— Όχι δα ό 'νι ντροκή αλλά να επέκαμε να έγκουμε απουρτέσε τσαι όχι να κισουκωλιασκούμαει …..
—Απουρτέσε να έγκουμε αλλά άμα ένι να μπάλωει νάμου τα ζγάρα να σι πλερούμε να μι λειπέψει…
Κάλε ξημέρουμα , να έχουμε όλοι ταν υγεία νάμου …
Τςίτα τσαι Τήτηντα– του Μάτζη: Σοφά όγια του Κολοκοτρώνη : ταρ Ελένη Μάνου.
Σοφά όγια του Κολοκοτρώνη, ταρ Ελένη Μάνου.
Νια βοά ο Κολοκοτρώνη εμπαήτσε τάνου σε ένα πέτσε να μπάλει όγο.
Μπρου ξετσινεί τον όγο σι επέτσε, όσοι έτθε με το μέρι ταρ Αγγλία έντζετε από ταν ίσα μερία.
Εφύτσε ένα μπουλούτσι εζάτσε τθαν ίσα μερία.
Όσοι έτθε με το μέρι τα Γαλλία έντζετε από σοβά μερία.
Εφύτσε άλλιου μπουλούτσι εζάτσε από σοβά μερία.
Όσοι έτθε με το μέρι τα Ρωσία έντζετε απουρτέσι μι.
Εζάκαει λοιπόν τσαί
Έτεοι απουρτέσε σι.
Βρε αθεόφοβοι με το μέρι ταρ Ελλάδα όνι γκανένα, ότθε ντρεπουμένοι;
Άνε θυνιτθούμε σάμερε τα σοφά σι όγια.
Ο κόσμο ναμ'έκι κιστίου για ντρελοί.
Ενεί, άκια δεν έμαει ντρελοί, ο θάκια ποίομε ταν επανάσταση…
Όταν εζάκα τθαν Ντροπολιτσά, με εδενάνι ταν Πατάνα τθο παζάρι πφη ήγκιαει κρεμαίντε τουρ Έλληνε.
Εχουΐμα τσαί επέκα: «Χάγγε, πόσοι από τα σερία μι τσαί
Από το λάο μι εκρεμάστθαει οπά», τσαί εδούκα διαταγή τσαί ν' εκόβαει», έκι έχου πετέ
Τ'απομνημονεύματά σι.
Άβα βοά πάλι: Γιατσί έσι χουϊντουμένα καρυά μι;
Μην είνι πετςοβοούντα ντι τα καμπζία!
Ένι γιατσί έσι έχα τα ωραία κάρυα!!!
Μόνο ένα Έλληνα να αραμάει, πάντα θα πολεμίνομε τσαί μην ολπίζερε πφη θα ποίερε δικά ντι ταν
Ιγή νάμου, μπάλε νι από τον εμαλέ ντι.
Το αν ν'επφύρκαει πρεσσοί βολέ αλλά ο θυτρούτσε!
Ο θεό εβαλήτσε ταν υπογραφή σι για ταν ελευτερία ταρ Ελλάδα τσαί όνι αρίκχου ταν υπογραφή σι κίσου.
Καλέ ξημέρουμα θιλενάδε τσαί θίλοι μι, ο καθερένα να ποίνει το χρίε σι για τον τόπο σι τσαί για ταν ατςά Μάτη ταν Ελλάδα.
Τςίτα τσαι Τήτηντα– του Γενάρη : Αίσωπο  : Διαστσευή από το Πάνο Μαρνέρη .
……………..Εμέ Νιούντε Τσακώνικα ……
Τςίτα τσαι Τήτηντα – του Γενάρη : Α Τσακωνοπαρέα .
Α γέννα του Αισώπου ένι τοποθετηκχουμένα
Γιούρε το  με  μπρου το Χριστέ
Γιούρε από τα ζωή σι τσαι το έργο σι επράτθε ένα μύθο τσαι οι σίντε του μύθου είνι τσινούντε από το  μπρι το Χριστέ .
Κάκοιε Μάξιμο Πλανούδη το  ύστερα από το Χριστέ ( βυζαντινά εποχά ) εγράβε ένα βιβλίε:… Ο βίε του Αισώπου .
Το γραφτέ έγκεινη έκι έχουντα απίστευτα πράματα τσαι κατορθούματα
Πφι ουριστοί εκιστήκαει ότσι ο Αίσωπο ο ζήτσε ποτές , απλά νι επράνει
Για να δούνει
Του μύθοι σούκχα ότσι τάχα μι κάκοιε σε γράβε τσαι έντενη έκι ο Αίσωπο ..
Ο Ηρόδοτε όμως ένι γράφου ότσι τον Αίσωπο νι εσκωτούκαει τθο μαντείε των Δελφών , ούγοι για έγκεινη πφι εμποίκαει επαθήκαει ατςά χουνέρια τσαι αναγκάσταει να πλερούνει αποζημίουση για να τελειούνει οι συφορέ σου .
Καλέ ξημέρουμα σε όλε το κόσμο, Να ξημερουθούμε με υγεία .
Τςίτα τσαι Τίτιντα – του Φλεβάρη  κουϊτε : από το βιβλίε «ΚΡΑΥΓΗ»Διαστσευή τσαι Γραφτέ τθα ΤΣΑΚΩΝΙΚΑ από τον Πάνο Μαρνέρη .
Δέσποινα Τσακωνοπούλα μι.
Πουσιού περήφανοι έσι ποία όλοι νάμου!!!
Ενεί τθα τα Τσακωνοπαρέα, του γονείε ντι τσαι ο
Λοι όσοι ντι είνι νίντε.
Ντ'έμε Φχαριστούντε …
Τςίτα τσαι Τίτιντα – του Φλεβαλρη :Α Τσακωνοπαρέα ..
Μπαήκαμε τάτσου τσαι τσι να οράμε..Ήγκιαει μπαστακουτοί το πόρε τσαι να μου ήγκιαει τίφουντε κατα το κατάβα, γιατσι από ταν άβα μερία δέσουντε ήγκιαει τα Καλάβρυτα..
Ενιάτθε νία φωνά : Βρε Κια έτθε έγκουντε;
Τουρ ατςοίποι σε σκωτούκαει ..Εμπαήκαμε κατά τάνου τσαι εζάκαμε οπά .
Κχάμποσοι εκχακχούαμε οπά, άλλοι σ'αποσούκαμε το νεκροταφείε,άλλοι σ'αφήκαμε έτρου τσαι ξενυχκίαει οπά.
Όσοι γουναίτσε ήγκιαει δενουμένει ήγκιαει κουβαούντε, άλλοι από του πούε άλλοι από του μασκάε,σι ήγκιαει φερίκχουντε τσαι ήγκιαει κουίζουντε.
Άλλοι ήγκιαει σκάφουντε με του χέρε σου, άλλοι με στσέρπανα, άλλοι με τσίε κατανέγκαμε τσαι σε κχακχούαμε.
Ίσια ίσια πφι σ'έμαι μπέχουντε, ούτε έμα καταβαίνα το τσι έκι γινούμενε…
Εζου έμα κχοντούκχα τσαι του Δρακούληδε,αχρόνιαστοι ακόνη , το Νιχάλη τσαι τον Αλέξη .
Φύγκαμε τσαι έμαι ψαφούντε να ερέσουμε γκάνα κάλυε πφι να μη δέσει.Εζου άγκα τα καμπτζία τσαι τραβήα για τα τζέα μι .
Νιε ρέκα αμπρουτά .
Κχατθήκα τα καμπτζία χάμου τσαι όρπα ξενυχκίαμε..
Τσι να αλήερε τσαι τσι 'αμογήερε .
Τσαι τσι έσι πορού να αλήερε;
Τςίτα τσαι Τίτιντα – τουΑμάη : το Ζευγάρουμα  ταρ Ελένη Μάνου
Το ζευγάρουμα  ταρ Ελένη Μάνου.
Μετά το ζευγάρουμα οι νιογάμπροι εινι χορέγγουντε ο ένα τον άλλε πλέα.
Οι τσεραστάδε είνι περούντε δις ταν ούρα με μεζέδε τσαί κρασί.
Το γλέγκι ένι ίκχουντα ως του συνταχινοί ούρε τα Δεύτερα, οι καλεστοί είνι ευτσηκχουμένοι τθου νιογάμπροι τσαί τθου γονίε σου τσαί είνι φύντε για του τσέλε σου.
Ο νονέ ένι θιλεγγούμενε ένα κομμάκι κρίε, νιά γριτσέα άντε τσαί ένα κομμάκι από τα φουσκουτά τθα νύιθη.
Χάγγετε πλέα, όνι συφτασκούμενε ο Κωσταγκή, ο μαλέ σι ένι τθαν πανώζα Μεταξού σι, σούντε τσαί οι ευτσέ τσαί τα γλέγκια.
Ότσι θα μόλει α αργακινά τα Δεύτερα το ζοβγάζι θα ξάσει τα είτα σι τσαί θα πραγιάσει αντάμα, έτρου έκι το ζακόνι, α νύιθη έκι ξάσσα ταν άβα αμέρα, τα Δεύτερα.
Έδαρι α πεθερά θα μπάλει από το σεντούτσι το νυθιάτσιχο όγκιουμα τα νύιθη, λεκό τσινούρτσι, μακζιού ως κάτου από το γούνα, φατθέ τθο αργασήζι τα τσελή, αγώνιαστε, κλειστέ τθο στήιθι ως το λαιμό.
Α πεθερά θα νι αγωνιάσει έδαρι με τα ψαλία, θα νι ανοίτσει για να νι φορέει α νύιθη.
Έκι το νυθιάτσιχο νυχκικό, έκεινι θα φορέει για ταν πρώτα βοά πφη θα κιούψει με τον ατσωπό σι.
Έκεινι θα έκι δενάχα τθαν πεθερά σι ταν Τίτιντα μετά το γάμο, έκεινι θα έκι απρούκχα α πεθερά τθο ξουστάγι να ράνι οι συντζενήδε!
Γιατσί τόντις έτεοι του χρόνου, οι συντζενήδε τσαί από τα δύου σόγια ήγκιαει περούντε να ρωτήωι, πφουρ έκι α νύιθη, τσαί α πεθερά
Έκι απογηκχουμένα, δόξα τω θεώ, κά έμε, έκι τσερούα σι τσαί έτεοι ήγκιαει αφήντε τα μιτσά σου δώρα μαζί με κχαμπόσοι ντουφετσλίε!
Καλέ ξημέρουμα θιλενάδε τσαί θίλοι, παρακάτου μη ρωτήνετε, αφήετε να ναϊθεί το θέλημα.
Έμε νιούντε Τσακώνικα.
Τςίτα τσαι Τίτιντα – του Αγούστου .
Παππού εγγονε   : Του Πάνου Μαρνέρη ..
— Παππού με έντανη όα ταν καΐα ό 'νι πρέπουντα να μπαήνερε τάτσου..
— Ο νιάκα τσι επέτσερε καρδία μι .
—Ό 'νι πρέπουντα να μπαήνερε τάτσουουουου ……..
—Σ'ένίου νι έσι αούα;
— Μονέ σε ποίε τθο γείτονα;
— Κια ενι ο γείτονα;
Να νι φωνηάτσου..
— Παππού άφε σι έταει πφι έσι ξέρου τσαι μη ποίνερε ότσι ό σι καταβαίνου …
— Βρε σιάτη μι τόσε τσαιρέ μποίκα να μπαήου τάτσου με έτανη τα πλεμονάρα , έδαρη πφι εμποίκα τσαι το μπόλι να κλειστού κίσου τάσου;
Ήμαρτον πλέα .
—Καλά ο 'σι νίου τα νέα από τα τηλεόραση;
— Σιάτη μι ένι έχου να νι ανοίτσου  χρόνου ..
— Ο νι μπάνα άκρα με σ'ετίου .
— Τσι ένι αούντα κίσου έκεινη το χαζοκούκι ;
— Ένι αούντα παππού ότσι αντροίποι ατςοί ταν ηλικία τσαι έτεοι πφι είνι έχουντε προβλήματα με ταν υγεία σου, με έντανη όα ταν άβρα να κασήτθωει τάσου..
— Ου 'νι έγκουντε να κουμπουριαστούνει,δύου χρόνου τάσου τάσου τσαι έδαρη με λίγο κάψα , κίσου τάσου… Ο Θύκαει ….
— Παππού ό νι μπίτι αστείο τσαι μη ποίνερε το παλληκάρι γιατσί μ'έσι στεναχωρέγκου πρεσιού.
— Σιάτη μι ο 'μα Θέου να χολιάρε αλλα το πάρα Κυριελέησον ο 'νι Θέου νι τσαι ο Θεός .
— Ορίστε μας άλλε νι τσ'άλλιου.
Καλε ξημέρουμα θιλενάδε τσαι θίλοι, κα είνι τα αστεία αλλά, αποφύτσετε τον ήλιε τσαι κίνετε πρεσσά ύβατα..
Τςίτα τσαι Τίτιντα – του Γενάρη  Κουιτέ : από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη .
Τςίτα τσαι Τίτιντα – του Γενάρη
Κουιτέ : από το Βιβλίε : «Κραυγή
Α Μαριγώ Φερλελή έκι σιάτη του Δηνήτρη τσαι ταρ Αθηνά Δούβου
Από τα Σουδενά.
Στεφανούτθε το Νικόα φερλελή τσαι μποίκαει
Πέντε καμπτζία .
Το Βασίλη, τον
Χρήστο, τον Αργύρη, τον Κίμωνα τσαι τον Αλέξη .
Του  τα δύου σι καμπτζία, ο Βασίλη  χρονού τσαι ο Κίμωνα  Χρονού σκωτούτθαει από του Γερμανοί.
Το ένα σι καμπτζί ο Αργύρη γλυτούτσε από καθαρά τύχη .
Ο Χρήστο πφι έκι ταν αντίσταση σκωρέτθε το  τσαι ο Αλέξη το .
Άμα τσαι μπαήκα από το σκολείε, έμα κχοντούκχα από τα χέρα τον Αλέξη μι , πφι έκι  χρονού .
Τα τςία μι άβα καμπτζία σε βαλήκαει με τουρ ατσοίποι.
Ο Κίμωνα μάλιστα  χρονού ταν ούρα του Χουρισμού, έκι βού τσαι έκι Θέου να ζάει με τουρ ατσοίποι.
Νιε τραβήα κοντά μι,αλλά με ξεφύτζε τσαι μπάτσε τθο χούρισμα με τουρ ατσίποι… Ότσι μπαήκα λοιπόνου από το σκολείε, επαλεύα
Να περάου από
Τουρ ικχάρε τσαι να ζάου τα τζέα μι .
Ότσι μποίκα τςεί πατημασίλε ένα Γερμανέ μ'αμποϊδείε με του χέρε σι .
Γιουρήα δύου τσεί βολέ γιούρε από το σκολείε ούγειε νι ήγκιαει πρίγκουντε οι καπινοί .Εςούβα τουρ εψιλοί κατά τα μερία τα Τσελή μι τσαι νι οράκα να καπινίζει .
Τότθε βαλήκα τα δενατά μι να
Σούσου οπά το γληγορούτερε να μπάτσε τσαι νι εμα προφτένα μπρου κιάσει κχάρα …..
Α ούρα α κα θίλοι μι.
Αγάκη του καρδίε νάμου .
Τςίτα τσαι Τίτιντα – του Μάτζη .
Χριστέ Αναστάτθε τσαι χρόνου πάσοι .
Όλγα Φχαριστούντε .
…………..Εμέ Νιούντε Τσακώνικα…….
Όλγα
Τςίτα τσαι Τίτιντα – του Απρίλη : Α Τσακωνοπαρέα
Μαρτυρία τα Καλλιόπη Λυμπέρη—Μενούνου.
Ενάτθε τθα Καλάβρυτα.
Αφέγκη σι ο Κώστα Λυμπέρη τσαι μάτη σι α Μαρία Τσούγκα από το Καρνέσι.
Αϊθήνε σι ο Περικλή, ο Γιώργο τσαι ο Θανάση.
Αϊθά σι α Θοδώρα .
Στεφανούτθε το Δηνήτρη Μενούνο, χασάκη τσαι εμποίκαει τέσσερα καμπτζία: τα Βικτώρια, το Γιώργο, το Θανάση τσαι τα Θοδώρα.Του δεκατςεί του Δετσέμπρη το  οι Γερμανοί σκωτούκαει τον αφέγκη σι, τσαι του τςεί σι αϊθήνε .
Τα τσέα νάμου νι ήγκιαει έχουντε επιταχτέ οι Ιταλοί τσαι νι ήγκιαει έχουντε μποιτέ νοσοκομείε.
Ταν αφέγκη μι, πφι έκι 'ποφερίκχου από του πούε σι, νι έκι θεραπέγκου ένα Ιταλέ γιατρέ.
Ου 'γκιαει κατσοί αντροίποι οι Ιταλοί αλλά εζού ο 'μα χονέγκα σι, όγω του ότσι ενέγκαει δύου καμπτζία από τα Μαζέϊκα τσαι σε σκωτούκαει τθο Γυμνάσιε .
Το Τσάδεφο μι Πάνο Τσούγκα τσαι το συγγενή σι, Χρήστο Τσυριακόπουλε.
……Να έμε κα θιλενάδε τσαι θίλοι …..
Τςίτα τςαι Τίτιντα - του Οχτωμπρη: Α Τσακωνοπαρέα.
Θωμαή τσαι Σιούλα  : του Πάνου Μαρνέρη….
Σ—Α ούρα κα Θωμαήηηη….
Θ—Βρε, βρέ,
Βρε από τα σύνταχα ντ'ένι ψαφούα….
Α ούρα κα γειτόνισα … Κια έσα με τα σύνταχα Σιούλα;
Σ—Κια τθα κατςοποήματα να νάου .
Εζάκα να μαζού γκάνα μουρόφυλλε.
Θ— τσι πράμα μουρόφυα ;
Σο καημένα, τσι θα σι ποίερε μαθέ …
Σ— Καψο Θωμαή μ'έσι ρωτούα κάτσι πράματα !
Τσι να σι ποίου… Να θα σι νεροβράσου… Με λίγο αούλι είνι λουκούμι ..
Να ντι φέρου γκάνα σκουτέλι ..
Θ— Ανέ ο ζουρλιστού μέ σετίου…..
Ποτέ.
Σ—Γιομήκα
Νία Μαντινέλα, θα τςούνου γκάνα μήνα..
Θ—Καοχώνευτα τότθε … Τσι ν'αλήου …
Σ— Κατά το ρώτημα τσαι ο απογημό, γειτόνισσα.
Βρε για τουρ αιγίδε σε μαζούκα …
Θ—Ζουρλίστερε άλλε μι;
Έσι έγκα τσαι έσι κρεμαλικχουμένα τάνου του μουρίε βρε γειτόνισα
Για τα μουρόφυα ατςά γουναίκα θα λιουτςιάνερε τσαι θα έχουμε άβα .
Σ— Δίτσιε έσι έχα, κοντεύα Σάμερε να φάου τα σούκχα μι γειτόνισα..
Τσαιρέ να κρεμάου τα μαγκούρα, όπφουρ ήγκιαει αούντε παλιά…
Θ— Έα, έα να λεχού ένα καφέ να νι κίουμε τσαι να ψευτογίουμε κομμάκι .
………..Να έχουμε ταν υγεία νάμου θιλενάδε τσαι θίλοι ……
Τςίτα τσαί Τίτιντα – του Μάτζη : Α Τσακωνοπαρέα .
Μαντρί του Γιαγκούλα : του Πάνου Μαρνέρη ……..
Ο Γιαγκούλα, Κώστα Στάθη Συκιώτα, έκι αϊθή του
Ποδάρα τσείε του ευεργέτα νάμου .
Το παράνουμα Γιαγκούλα νι άτζε γιατσί έκι πρεσσιου ογλήγορε του πούε σα τον λήσταρχο Γιαγκούλα .
Νιε θυνήμα .
Ήγκιαει ζηνίχτοι με τον αφέγκη μι .
Έκι ένα ωραίο τσαι ταραχώδη άντρωπο .
Εσα πάντα νιουρίζου τα
Παρουσία σι .
Ο 'νι περατέ άλλε άντρωπο το Τερέ, ίσως τσαι παραπέρε πφι να χορέμπτζει το Τσακώνικο χορέ
Πιο λεβέγκικα τσαι πιο ελέφτερα από τον Γιαγκούλα ..
Ο 'νι έχου ορατέ ποτές έτσι τάπα φιγούρε τθον Τσακώνικο χορέ .
Έκι έχου χκηνά τσαι έκι πρεσσιού καλέ άντρωπο .
Αρρωστήτσε από τον κακό τσαι νιε κόβαει τα χέρα .
Ο 'νι ξέρου πόσε τσαιρέ εζήτσε ύστερα από έγκεινη .
Καμπτζία σι ο Στάϊθη, ο Στράτη, ο Σπύρο, ο Νικόα τσαι α Αλεξάντρα.
Τσαί έγκεινη το μαντρί μισοβροντατέ .
Ο κάλυε ένι ακόνη ορθά αλλά για πόσιου;
Φύγκαει έντεοι οι όμορφοι Τσάκωνε τσαι ερημούτσε ο Τςουμία, τσαι από αντροίποι τσαι από ζωντανά τσαι από τρουκάνια….Αλλά τσαι α γρούσσα ένι χανουμένα γιατσί ενεί οι απόγονοι σου νιε παραγκωνίαμε, νιε τονιάμε, νιέ λησμονέκαμε, ο 'με νιούντε νι, νι έμε περιφρονούντε..
Ανέ μνημονέγκουμε κάκια κάκια του προγόνοι
Νάμου ….
Τςίτα τσαι Τίτιντα – τουΦλεβάρη .
Τα καμπτζία νάμου, α συνέχεια νάμου , τα καμάρια νάμου.
Εμέ Νιούντε Τσακώνικα ……….Νιχάλη … .
Τςίτα τσαι Τίτιντα – του Φλεβάρη : Α Τσακωνοπαρέα .
Τραβήα κατά το Σταθιμό.
Ρωτήκα δύου πφι ήγκιαει δουλέγκουντε τθο τρένο, να μπάτσε τσαι οράκαει τουρ ατσοίποι .
Όχι μ'απογήτθαει..
Γυλρκα κίσου τσαι νιάκα τα Βασωνιά να κουΐζει …
«Γουναίτσε, Κουρούνε, τουρ ατσοίκοι νάμου σε σκωτούκαει τθα Λάκα του Καπή .
Ναταγύρκα κίσου τσαι ένα ψαφούα για τα καμπτζία μι .
Σ'ερέκα πουρτέσε από τον αμπρουτά Άγιε, ξον από το Γιώργο πφι έκι ζατέ ταν Άγιε Βαρβάρα.
Ένι θυνικχουμένα το ολτσι έμα τσίντα το πφου άκια να νι αλήου τον αφέγκη σι ότσι νιε χάκα από τουρ εψιού μι.
Απέ απρούκα κάτου από το χαγιάκι του Γυμναστηρίου ένα κουρέλι,
Σε κατθίκα τάνου σι τσαι σε πέκα : «Μη ταρατθείτε θα γύρου σ το δρόνι .
Οπά εκάνε τσαι ο Γιώργο μι .
Άγκα τον Αδωνι, τσαι
Το Γιώργο.
Ο Άδωνι έκι οχτώ χρονού καμπτζιούλι .
Έατθε
Να ζάμε τσαι ενεί καμπτζιούλια μι .
Ατθαήα τα βλέψη μι τθον ουρανέ .
Έκι κατακότσινε.
Έδρα νία τθο τόπο του φονικού τσαι τσέμα σύγκορμο τσι να οράου!!!
Χέρε κοφτοί, πούε κοφτοί ,τσιουφάλε κοφτοί, εμαλοί αναιμουτοί τάτσου..
Οράκα το παπά Καλέ πφι α τσιουφά σι έκι κομμάκια νατά με τσικούρι .
Ούτε τσαι να νι φαγκιστού ένι πορού ότσι κάκοιε ένι πορού να κόψει με τσικούρι τσαί να νι ποί κομμάκια τα τσιουφά απο άλλε άντρωπο .
Φχαριστούντε ντι πρεσσιου Νιχάλη
Νιχάλη Μανούσο
Από οπά οράκαμε τον Άγιε τσαι όλοι του τσέλε τάσου του λαμπούρε..
Βούντα έκι ένα καμπτζιούλι τσαι έμαει φοζουμένει να μπάτσε τσαι νιάνει νάμου οι Γερμανοί τσαι μόλοει τσαι να μου ξεπαστρέψωει.
Το ξημέρουμα ενιάκαμε ρουκαλιτοί τσαι νία φωνά να αλήνει .
«Κουρούνε, Κουρούνε, οι Γερμανοί σκωτούκαει τουρ ατςοίποι νάμου τσαι τα καμπτζία νάμου.» Όλοι οι γουναίτσε με φωνέ, με νοιρόγια τσαι με ρουκαλιτά μπαήκαμε τθο σινή του Καππή, πφι ήγκιαει νατοί οι σκωτουμοί.
Ο 'μαει
Κιστίντε έταοι πφι έμαει ορούντε.
Ο 'μαει νιουρίζουντε τουρ ατσοίποι νάμου.
.Τσινήκαμε να κχαμπαήχουμε του σκωτουτοί τθο νεκροταφείε με τα μπετσίματα πφι ήγκιαει έχουντε πετέ να νάρουμε μαζί νάμου.
Ερέκαμε τον άτςωπο μι
Νι αμπαήμε απανούσε τσαι σιούρουντε νι αποσούκαμε τθο νεκροταφείε.
Αλλά πφού να σκάψουμε;
Γκανένα ο βοηθήτσε νάμου .
Ούτε από τα δίπα χωριουδάτζα.
Έντεοι εκάναει μόνιου να κρέψωει του σκωτουτοί από όσα
Αφήκαει τάνου σου οι Γερμανοί…
Α αντρώκινε χκηνωιδία τθο μέγιστε θιλενάδε τσαι θίλοι
Χρόνου πάσιοι σε όσοι είνι γιορτάζουντε..
Τίτα τσαι Τίτιντα – του Οχτώμπρη :Α Τσακωνοπαρέα.
Βορβό, βορβοί βολβός, βολβοί( αγριοκρέμμυδο—α)
Βοούντα  βολεύει ( διευκολύνει)
Βορινήθρα  βόρινο ,ανήλιαγο,( κρύο μέρος )
Βουινία  Βόδινη κοπριά.
Εβρέε τσαι μακούτσε το χώμα, Έα να ζάμε να μπάλουμε γκάνα βορβό
Επφέρη εφαήκα βορβοί, τσι να ντ'αλήου ήγκιαει λουκούμι ..
Ο 'νι βοούντα μι να ποίου τσίπτα με τα σοβά χέρα..
Όρπα πφι εκατσάτσερε ένι βορινήθρα, έα ογή ατζά το προσήλιε .
Βάλε τσερά βουινία τθο καπνιστήρι για του μελισσάε .
Ο αφέγκη μι έκι αού ότσι το φεγγάρι εκι παινεγκούμενε τθον ήλιε ότσι έκι πιο αμπρέ από έτενη.Ό ήλιε θυμούτσε τσαι αναιμούτσε νία βουινία τθο φεγγάρι γιάκεινη έμε ορούντε τα σημάϊδα τάνου το φεγγάρι ..
Απέ νι έκι αού έκι κχοντούκχου τα φούκχα σι από τα γέλια …
Χρόνου πάσοι τα γιορτά θιλενάδε τσαι θίλοι ….
Τςίτα τσαι Τίτιντα  του Φλεβάρη τσαι  του Μάτζη : Α Τσακωνοπαρέα Θωμαή Σιούλα τσαι Σταματού  : του Πάνου Μαρνέρη
Τςιίτα τσαι Τίτιντα του Φλεβάρη τσαι  του Νάτζη :
ΘΩΜΑΗ, ΣΙΟΥΛΑ, ΣΤΑΜΑΤΟΥ : του Πάνου Μαρνέρη
Βρε βρε βρε σαν τα χιόνααα!!
Χάμαει βρε κολλέγισε.
Μ: Μα τσαι εκιού βρε Σιούλα κουβάνε πέτςε ξερίερε κίσου ντι…
Σ: Αμ δίτσιε έτθε έχουντε αλλά τσι ν'αλεί γκανένα ..
Θ: Να σ'αλήερε νάμου όα, νιάτσερε οπά,τσι ν'αλεί γκανένα;
Μ:
Δυ' μήνοι να οραθούμε βρε θιλενάδα, λεκαρία μπαλήκαει τα ψίλια νάμου τσαι έκεινη πφι ερέτσερε να αλήερε ένι το: «τσι ν'αλεί γκανένα»;
Σ: Νι μου πεθυμήκα θιλενάδε…
Θ: Κολλέγισα μι… Για όρα μι κα τσαι μην άσερε τα κουβέντα…
Μ: Ξέρα έσι εκιού… Αααχ ..
Χάϊντε ξεφούρνισε σι … Ούτε ένα χαμπέρι ο απολύτσερε….
Σ: Οράτε κα μη μι κοάσετε ακόνη ο οράμαει;Με τσι να νι απολύου το χαμπέρι ο 'τθε αούντε μι με το καπινέ νη με το πεζιστέι;
Θ: Ορή τθο τηλέφωνε δύου λέξε βρε γειτόνισα να μη τςίντουμε τσαι ενεί μαθένε!!!
Μ: Ορή ογή έμαει έτοιμοι να μόλουμε να ντ'ερέσουμε ενεί…
Σ: Ουουου βρε θιλενάδε αλήιθα!
Άκια να μόλετε να μ'ερέσετε;
Θ: κακοβαλήκαμε γειτόνισα ….
Μ: Αλλά αφού έσι κα τ'άβα ανέ σ'άρει ο φουσού ……
Σ: Αμ το Χάρο οράκα με τουρ εψιού μι αλλά……
Θ : Σο καημένα ;…
Μ: Τσ'επαθήτερε ;…..
Κα Σαρακοστά!!!
Θιλενάδε τσαι θίλοι … Ανέ έχει υγεία όλε ο κόσμο…… Ενεί θα σ'αλήουμε άβα βοά …
Τςίτα τσαι  Τίτιντα – του Σερικχή .
Ευτσαί: ταρ Ελένη Μάνου .
Νία τσαι έμε ταν Ασφούρια του Τσακώνικου γάμου ανε νιάμε τσαι κχάμποσοι εφτσαί από ταν Ελένη …
Τςίτα τσαι Τίτιντα – του Σερικχή : Α Τσακωνοπαρέαω
Ευτσαί:
Τθου νιογάμπροι ταν ούρα πφη είνι παρίντε από τον άγιε:
Να ζη ο γαμπρέ τσ'α νύιθη.
Τθαν τσέα:
Να ζήτε!
Να έχετε όσα α κα Αμπρία!
Καότυχοι τσαί καορίζιτσοι να έτθε!
Ο γαμπρέ τσαί α νύιθη είνι απογηκχουμένοι:
Να ζήερε τσαί του αρχοντόπου ντι νή ταρ αρχοντοπούα ντι του χαρέ!
Τθα νύιθη:
Να ζήερε τσαί μ'έναν καλέ υζέ!
Να σιντούερε, να σταθήρε σαν το τσυπαρίσσι, σαν το βράχο!
Α νύιθη ένι ευτσησκουμένα κίσου:
Τθου χαρέ ντι!
Τθ'αφέγγη τα νυίθη:
Να ζη το τσινούρτσι αντρόγυνε τσαί να κιάση κλερονόμοι!
Του κουμπάρου:
Πάντα άξιε!
Βρακοζιούνι  βρακοζώνη
Βραχταϊδάζου  μουλιάζω, βρέχω , μαλακώνω
Βρίντου  βελάζω
Βρονταήματα  ερείπια, γκρεμίσματα ..
Τον έρμο, νι εκόφτε το βρακαζιούνι τσαι νιε τσιτάνει τα βρατσία
Βραχταϊδάνει οι χέρε μι όα μέρα τάσου το ύο
Βάλε τα φασιούλια τθο ύο να βραχταϊδάσουει
Έκεινη το ριουφάλι ένι θεοκοφούμενε από το βρίτσιμο…Κια ένι α Μάτη σι;
Ο 'νι αραματέ τσίπτα άλλιου ογή τθα παλιά πολικεία του Ορειόντα τα σαμερινά Παλιόχωρα
Παρά βρονταήματα
Εβροντάτσε έτενη ο κάλυε
Άμα ντι κοφτεί το Βρακοζιούνι ,τσαι οι χέρε ντι είνι βραχταϊδαστοί πφου να κιάσερε το ριουφάλι πφι ένι βρίντουντα,φοζαητθέ από του μπουμπουναρίε τσαι πφου να νι ερέσερε τάσου τα βρονταήματα;
Φχαριστήριε : του Πάνου Μαρνέρη .
Ενα φχαριστού το θίλε μι το Νιχάλη το Νικολακούνη .
Ό κατανέγκα να νι αλήου το φχαριστού μαειδέ τσαι να νι δενάτσου το
Παιγνίδι .
—Τσι παιγνίδι ένι έγκεινη Πάνο;
Μ'έκι αού πάντα με το γέλι, για παιγνίιδα έμε;
Σεργούνι θα ναθούμε….Κια μ'έσι πλέγκου Πάνο;..
Το παρακάτου νι έμα έχου γραφτέ από τσαιρέ αλλά ο 'μα έχου νι δημοσιευτέ, ένι θεωρού όμως χρίε μι να νι ποίου τσαι Ορή Κια ένι:
Ένι Θέου να αλήου πέντε αράδε για το επιτραπέζιε παιγνίδι .
Πρώτα πρώτα συγχαρητήρια ταν Ελένη για ταν ιδέα .Χουρίς ταν ιδέα σι τσίπτα άκια να έκι γινούμενε..
Ένα Ατςέ, ατςέ εφχαριστού τθον Νιχάλη Βλαχοπαναγιώτη ( Νικολακούνη ) το καλέ μι θίλε, τον ακούραστε .
Ξοδεύαμε χρόνε μαζί
Για να μη δενάτσει τσαι να κατονομάσει τοποθεσίλε ούγειοι ο 'μα ξέρου σι .
Ο Νιχάλη άμα τσαι νι έσα αναφερίκχου το Πραστέ έκι γινούμενε κομμάκια…Χαλί να νι πατήερε …
Το Γιώργο τον Αλεξάντρου για ταν επιμονή σι τσαι ταν υπομονή σι.
Θα νι μου αλήου τσαι έγκεινη .
Το επιτραπέζιε νι έμαει έχουντε στσεϊδαστέ, τσαι έκι έτοιμο για να τυπουϊθεί … Κατσούκαει το αυτοκίνητε του Γιώργου τσαι χάτθαει όα .
Τσαι αφού ενάτθε έτρου τα δεύτερε βοά νιε μποίκαμε
Όλιου από ταν αρχή τσαι να αλήου ταν αμαρκία μι ενάτθε καλύτερε από το πρώκιου .
Αλλά Γιώργο δύου λαθάτζα σε μποίτσερε, ένα το Χουρίε νιε γράβερε χούρε τσαι του Γιωργουλή νιε γράβερε Γιωργολή.
Μιτσή το κακό αλλά……..
Ένι κιστίου να αρεστσηθεί σε όλοι νιούμου τσαι τθο επόμενε θα διορθούμε πιθανά λάθη..
Ευχαριστούντε νιούμου πρεσσιού.
Νιχάλη αιωνία ντι α μνήμη αφρέ το χώμα πφι ντ'ένι μπέχουντα.
Τςίτα τσαι Τίτιντα  του Αμάη τσαι  του Σερικχή : Κουιτέ απο το Βιβλίε : «ΚΡΑΥΓΗ» .
Ηλιάνα Φχαριστούντε , τέλεια Τσακώνικα .
Τςίτα τσαι Τίτιντα  του Αμάη τσαι  του Σερικχή
:Α Τσακωνοπαρέα….
Του Δεκατςεί του μήνα Δετσέμπρη έμα έχα σιαχτέ τραχανά.
Συνταχινέ για τα καμπτζιούλια μι .
Μπρου αποφάμε εντούκαει οι κχαμπάνε.
Εμαζούμαει όλοι τθο σκολείε.
Όρπα βαλήκαει νάμου με τα άβα
Γουναικοκάμπτζιουα.
Φοζάμα μπάτσε τσαι άρωει το Βασίλη μι
Με τουρ ατσοίποι, ούγειε έκι μόνιου  χρονού….
Τσι να πρωτοθυνητθού από του μαρτυριτσοί έτεοι ούρε …
Βάμματα,κουιτοί,αρακαλίσματα, α νία τάνου ταν άβα, καπινοί,αντάρα.
Κχάμποσοι γουναίτσε ήγκιαει ψάλλουντε ..
Έμαει ανάγκια τα τσέα του Ντάνου.
Ο υζέ σι πφι έκι οπά, ψελίε τθα Μάτη σι : —Μάνε α τσέα νάμου ένι τάσου του λαμπούρε, ένι δέσα.
— Ό 'νι κειράζουντα καμπτζί μι, απογήτθε ετήνα, θα νι σιάξουμε κίσου.
Πρίντου νάμου έκι ο καπινέ..
Με το έτρου ερέσμαει τάτσου.
Τιφουμένει
Έμαει αναμεταξύ νάμου τόσοι
Πρεσιού ως πφι έχάκα το καμπτζί μι το Βασίλη, πφι νι'έμα ίκχα απο τα χέρα ..
Έδαρη α παροιμία «Χάνα ένι α Μάτη το καμπτζί τσαι το καμπτζί τα Μάτη» ένι γινουμένα κατανοητά ……
Τςίτα τσαι Τίτιντα – του Απρίλη  .
Παππού εγγονέ : του Πάνου Μαρνέρη
……………Εμέ Νιούντε Τσακώνικα…………
Τςίτα τσαι Τίτιντα – του Απρίλη  : Α Τσακωνοπαρέα.
Παππού εγγονε : Του Πάνου Μαρνέρη…
—Καουρ εκάνερε καμπτζί μι ,ποίερ ένι το τσίτε σιάτη μι;
— Κχοντούσου παππού ακόνη ο χαιρεκία ντι
—Έα , Έα
Όνι κειράζουντα άλε μι τσι θα κχράτσου .
— Α Εδαρη ο 'νι κειράζουντα ..
Ταν ατσιπέρη μ'ατζερε από τα σούκχα πφι ο χαιρεκία ντι ..
—Άϊντε βρε κοψόχρονε αν έμα γουναίκα τσαι απόκχαλε άκια να ξερίσου το καμπτζί , αν έμα γίδα τσαι απόκχαλε άκια να τσαμπρού .
—Ορή, έκεινη ένι το τρίτε πρόβλημα
Ότσι νι ανανέτζερε ..
— Μα το θεό ο, νι καταβαίνου, ένι πρέπουντα να γεράκα τσαι να ξοφρενιάκα !
Ο 'νι γινούμενε αλλοίου .
— Έτρου έμα θέα να ντι παιδέψου λιγάτσι ..
Από σετίου άγκα ένταει τα χούια..
— Αμ θα μη μπάλερε τα ζυγάρα ως πφι να μι αλήερε,νι ένι ορού εζού .
Είνι τα χκηνά τα προύατα τσαι οι βούε παππού ..
Νι έσι κιστίου;
— Όχι καμπτζί μι ο νι κιστίου νι , άλλιου τσαι έγκεινη πάλι !!!
— Να παππού τα αιγοπρούατα τσαι οι βούε για να χωνέψωει το φαΐ σου είνι τσαφήντα τον αέρα πάρα πρεσσιού
Μεθάνιε τσαι έγκεινη ένι το τςίτε κακό για το θερμοκήπιε του πλανήτα ..
— Α Έωνη να βάλει τα χέρα σι !!!
Τότθε καμπζί μι ούτε κοψιίδα, ούτε γά, μαειδε αρτουμάτσι τσαι βουκιούρη ;
— Ο πέκα έγκεινη
Παππού , εζού επέκα τσι ένι ποίντα τα πλέτερε ζηνία ..
— Αν έμαει τςούντε γκανιά γουλία κριαούνι τσαι γκάνα σβώλε άρτουμα να στυουθούμε , ζάτσε του πορείε σι τς'έκεινη ..
Ούτε κρίε μαειδέ βουκιούρι από γίδα νή ζυγούρι
Μπίτι άρτουμα τσαι γα, τα κακά νάμου τα ψιουχρά
Καλέ νάμου ξημέρουμα,
Ανέ ξημερούει τσαι ταχία ..
……………Εμέ Νιούντε Τσακώνικα ……………….
Τςίτα τσαι Τίτιντα – του Αωνάρη : ο Ξένε : του Στράτη Δαλιάνη.
………………Εμέ Νιούντε Τσακώνικα …………
Τςίτα τσαι Τίτιντα – του Αωνάρη : Α Τσακωνοπαρέα.
Ο ΞΕΝΕ (αληιθινά ιστορία).
Από το βιβλίε του Στράτη Δαλιάνη.
Διαστσευή: από τον Πάνο Μαρνέρη ..
Ένι θυνικχούμενε ότσι γιούρε το τέλη του Νοέμπρη του  .
Εζού έμα γιούρε του Δέκα χρονού τσαι έκι παραμονά τα Μισοσπορίτςι γιορτά για του χωρόγοι .
Ο αφέγκη έκι χωρόγο αλλά έκι έχου τσαι νία ταβέρνα τθόν Άγιε Γιάννη
Κοντά τθα πλατεία τ'Άγιε Γιώρτση,Ταβέρνα του Σαραντόγιαννη έκι το όνουμα..
Έκι γιούρε τουρ οχτώ αούρα τ'αργά τσαι α ταβέρνα γιομάτε.
Ο τσείε ο Γιώργο του Τσαρουχά έκι έχου ανααβητέ όα τα τσεράσματα τσαι τα μουσική .
Έκι κισουφερτέ από ταν Αμεριτσή τσαι έκι έχου γερέ κχομπόδεμα τσαι πάντα έκι βοηθού τουρ Αγιαννίτοι συχωριανοί σι .
Έκι κχαμπαίνου , νι έκι ξερίχου με τουρ ακχού, δόξα νάχει τ'όνουμα σι,κατσαβάρα κυκνά πφι ο 'σα ορού το σούκχο ντι, τσαι φαρμάτσι, παγουνία .
Λεχτρικό ο 'μαει έχουντε ακόνη τσαι τάτσου έκι κίσσα σκοτάϊδι .
Ένα λουξ πετρελαίου πφι ο αφέγκη μι έκι τρομπάρου κάθε τόσιου έκι φουκίχουντα το μαγαζί.
Φωνέ , αντάρα , τραγούϊδα τσαι το Πάντζο από τα μουσική του τσείου Γιώργου, σάματσι έσα ερικχούμενε σε γκάνα Σαλούν ταν Αμεριτσή .
Όρπα τσαι εζου, ποίου θελήματα για τον αφέγκη μι , τσαι δρανήντου να φέρου τσιχάρα για του πελάτοι από του Μπολόλια…
Έτρου τσαι από το κχίπτα ανοίε ο πόρε τσαι φαγκίστε ένα Θερίε ένα γίγαντα για άντρωπο .
Πφουρ ερέστε τθον Άγιε Γιάννη με έντανη τα κακοτσαιρία έντενη ο Γίγαντα, τσαι τσι έκι κχαράχου, τσι έκι ψαφού
Καλε ξημέρουμα θιλενάδε τσαι θίλοι, με μπόλικο υγεία.
………….Εμέ Νιούντε Τσακώνικα ……..,
Τίτα τσαι Τίτιντα – του Μάτζη
Δύου τρένα τρακαρίαει
Νέοι ψιούχε
Τουρ ουρανοί πεταήαει
Ψεά τθα άςα εζάκαει .
Οι ματέρε πφι ήγκιαει αντεχουμένει
Τα σπλάχνα σου να οράνει
Να σι σφιχταγκαλιάσωει
Να σι καοδετθούνει
Άγκαει χαμπέρια αμόγητα
Κουβάνα άγκαει μαντάτα.
Όρα καμπτζί μι άρε μι
Άμα τσαι όρπα σούσερε
Ξοίκαξε κα καμπτζιούλι μι
Να μη μι λησμονέρε
Μάτη μι να μη τςίντερε
Μάτη μι θα ντ'άρου
Αλλά ο ογαριάνει
Το καβαλάρη χάρο.
Φορού κουβάνα φορεσία
Μπαλήτσε το σπαθί σι
Σκορκίε παντού το θάνατε
Έντανη έκι α Βουλή σι .
Έμε δίπα από του γονείε .
Έγκεινι θα νι κουβαλήνωει σε όα σου τα ζωή.
Ο χαμό του καμπτζίου ντι,
Ό 'νι ξεπεραήκχουμενε.
Τςίτα τσαι Τίτιντα – του Φλεβάρη .
Έγκεινη ένι το πρώκιου βιντεάτσι για το  από το Λενάτσι νάμου .
Κα χρονία Λενιώ τσ'έμε Φχαριστούντε ντι πρεσσιού..
……….Εμέ Νιούντε Τσακώνικα …….Ελένη Σαρρή
Τςίτα τσαι Τίτιντα - του Φλεβάρη : Α Τσακωνοπαρέα .
Νιε βαλήκα σ'ένα μπέτσιμο .
Με δούτσε νία χέρα α Βαλιμήτου, οι σιατέρε σι τσαι μαζί α
Ατζελικώ, νία πφι ο 'κι στέκα τθα κά σι .
Νιε κχαμπαήαμε τσαι νιε κχατίκα 'πουρτέσε τθο πόρε του Αγίου.
Εκατσάκα όρπα τσαι νι έμα φυάτθα.
Έκι νιούτθα σαν εκάνε α τσυρά Σαμαρτζοπούλου τσαι πέτσε μι .
«Τσι έσι ποία όρεγη σιάτη μι, έτθα τσαι φύτσε.
Έτζε τθο Γυμναστήριε .
Είνι τσαι άλλοι γουναίτσε οπά»
Κια να ζάου τσαι κια να σταθού;..
Με τα πρεσσά εζάκα .
Όλοι οι γουναίτσε ήγκιαει οπά τσαι ο
Τσύρ Νικολαΐδη ούγειε οργηνεύε νάμου .
«Μη νιλήνετε πρεσσιού τσαι μην ανάφετε το φώς,γιατσί ο 'με νιουρίζουντε αν εφύγκαει.
Κάκοιε πέτσε μι.
Λένη α τσέα ντι ο δάτσε…
Νι απογήμα μ'ενα τσερέ «κα».
Πουρτέσε σ'έγκεινη το κακό τσι να νι ποίου τα τσέα.
Έμεριάμαει ένα σκαλιστήρι, ανοίαμε ένα μνήμα γιούρε τουρ  πόντου βαϊθού.
Νιε κχακούα έτρου όπφουρ έκι γκιουτέ.
Το ρολόγι σι, τον άλυσε σι τσαι ταν ταυτότητα σι,σι ήγκιαει έχουντε παρτέ .
Σε κχακχούαμε άσιαχτοι τσαι ασβάηστοι.
Έτρου εζάκαει τον άλλε κόσμο ……..Α ούρα ά κα τσαι με υγεία θιλενάδε τσαι θίλοι…… .
Τσακώνιχο προξενιό : ταρ Ελένη Μάνου .
Τςίτα τσαι Τίτιντα – του Μάτζη : Α Τσακωνοπαρέα .
Τσακώνικο προξενιό : ταρ Ελένη Μάνου
Α Σταματού επέτσε τον άτσωπο σι τσ'έμε κασημένοι γέρου, α σάτη νάμου α Ξία ένι δεκαοχτώ χρονού πλέα τσαί από κίσου ένι παζία α Θωμαίλα, τον ντρόπο νάμου ν'έμε έχουντε.
Τσαί ποίε πόρε να ντίομε γρία;
Έννοια ντι τσαί ένι έχα κουβεγκιαστέ με τα τσεία Ερήνη, να νι δίουμε του Κωσταγκή, πφ'ένι νοικοτσούζη.
Ένι έχου αμπέλε τθο Σερνιάλι, χούρε τθαν Παλιόχωρα τσαί ένι λεβέγκη τσαί όμορφο.
Πρεσσού αψεά έσι ξοικάζα γρία, θα νάμου κουνήτσωι πάσα προιτσία.
Σο καυμένε, γιατσί ένι ποία εζού τόσα νυχτέζα νέσα τσαί φαίνα για να καοπζοιτσίσου του σατέρε νάμου, δύου έμε έχουντε, σπαγγοςαφτέ τσ'εκιού.
Τσαί παράδε έχουντερ έμε τσαί παραμαλίς σατέρε όμορφοι τσαί καλοί.
Μη φοζίσου γέρου.
Ετάτσε α κα νάμου Σταματού τσαί εζάτσε τθα μάτη του γαμπρού.
Εκάνα να χκίσουμε ένα τοιχούτσι, εκάνα να ναϊθούμε συμπεθέροι.
Καούρ εκοκιάερε, να ναϊθούμε εκατό βολέ, ν'επέτσε ετήνα.
Κάτσα να φτάου ένα καφέ τσαί να ποίομε νια κουβέντα.
Τα πάσα όγια ούνι χσασκούμενα Σταματού, εκάνε ταν προάτσιπφέρι α τσεία ντι τσαί ενιλήκαμε.
Ενεί έμε σύφωνοι τσαί τον Κωσταγκή άμα ν'επέκα
Για ταν υσάτη νιούμου,
Εφουκίαει τα σούκχα σι!
Κα ν'έμα έχα εζού ορατέ
Το όνειρε!
Να ντ'αλήου συμπεθέρα τότες.
Χίλια με τα χαρά ντι, τσαί να ξέρερε α σάτη νάμου ένι με το κιμέζι σι.
Μην αλήνερε ετσιτάπα όγια Σταματού, ενεί άγκαμε ταν πφέντζικα τσαί εμού
Άγκατε νάμου τον χρυσαετέ, ούρα κά τσαί βογητά να ένι, να ποίομε ένα τραπέζι να νι μάθει ο κόσμο.
Καλέ ξημέρουμα θιλενάδε τσαί θίλοι μι, υγεία τσαί απαντοχή σε όλοι νάμου.
Έμε ΝΙΟΥΝΤΕ ΤΣΑΚΩΝΙΚΑ .
Τςίτα τσαι Τίτιντα – του Νοέμπρη : Κουιτέ  από το βιβλίε κραυγή : Διαστσευή τσαι γραφτέ τθα Τσακώνικα από τον Πάνο Μαρνέρη .
Τςίτα τσαι Τίτιντα – του Νοέμπρη.
Κουιτέ :
Απο το βιβλίε —ΚΡΑΥΓΗ ….
Α συνέχεια απο τα μαρτυρία ταρ Ελένη Κολλιοπούλου .
Διαστσευή απο τον Πάνο Μαρνέρη ..
Α τσιουφά από του Γερμανοί (Διοιτσητή),επέτσε νάμου ότσι ό 'κι υπάρχου
Τσίνδυνε τσαι να μη τςίντουμε.
Εκάναει να μπλέψωει τουρ αντάρτοι τσαι να ρέσωει του  αιχμάλωτοι Γερμανοί τσαι του  τραυμακιστοί από τα μάχη τα Κερπινή.
Απέ κχαράε από το πρόεδρε να μαζούει σανά για τα ζώα σου τσαι κουμπάνια για τουρ ιίδοι .
Άγκαει οι Γερμανοί πρεσσοί τσέλε, για δικά σου χρήση, αφού ποχρεούκαει τουρ οικογένειε να κιούφωει σ'ένα χούρισμα .
Απέ κχαράε από το πρόεδρε τα ονούματα από τουρ αντάρτοι .
Ο πρόεδρε νι εδούτσε με τα ονούματα
Του δύου σι υζοί πρώτα πρώτα .
Έτανητα στιμή εϊδατάνει να δάνει του τσέλε σου .
Εζου α ιίδε κουβαλήκα ουριστά πράματα από τα τσέα του Γυμνασιάρχα τθα τσέα μι, ούγεια εδάκαει αλλά α τσέα γλυτούτσε .
Το Παράστσι τα σύνταχα βαλήκαει κχάρα σε τέσσερι τσέλε από αντάρτοι, τσαι γκρενίαει τα τσέα
Του Δηνήτρη Παπαδημητρόπουλου (κουλού).
Ταν ιίδε συνταχινά καλέκαει το παπά—Καλέ ,
Τσαι τον Παναγιώτη Δημόπουλε..
Σε μποίκαει ανάκριση για πρεσσοί ούρε τσαι απέ σ'αφήκαει λέφτεροι .
Κουβάνα σύγνεφα αρχινήαει να μαζούκχουντε τάνου από τα μιτσά νάμου χώρα.
Το Παράστσι το μεσαμέρι κάναει δύου Γερμανοί τα τσέα μι.
Ο ένα μπαλήτσε νία φωτογραφία τσαι νιε 'δενάε τθο Τάκη ούγειε χωλιατέ νι ένιλήτσε τθα Γαλλικά.
Ένι έχου τσ'εζού δύου καμπτζία τσαι ο 'νι νιουρίζου αν τσαι σι ματαράου.
Ο άλλε νι ετραβήε τσαι φύγκαει.
Οι αντροίποι πφι ήγκιαει έχουντε Γερμανοί του τσέλε σου
Παλεύαει να σι ειδοποίσωει , αλλά του κάκου, τσίπτα ο κατανέγκαει …
Υγεία…Αγάκη τσαι
Ομόνοια θιλενάδε τσαι θίλοι .
Υγεία αγάπη και Ομόνοια φιλενάδες και φίλοι
……….Έμε ΝΙΟΥΝΤΕ ΤΣΑΚΩΝΙΚΑ…….
Τςίτα τσαι Τίτιντα – τουνΣερικχή: Α Τσακωνοπαρέα
Κίσημοι αμέρε, ταρ Ελένη Μάνου : Ταρ Ελένη Μάνου .
Τθο διάστημα πφ'ηγκιαϊ αρβωνιαστοί, αν τύχωι γιορτάδε κίσημοι, Άγιε Βασίλη, Αποκζίσε, Αμπρία, ο γαμπρέ θα απολή τθα νύιθη δώρα, σαν του Χζιστού θα νι απολή, χριστόψωμο, κρασί, κρίε, τ' Άγιε Βασίλη τςέρβα, βραχάνι, βασοκολιούρα, γλυκά τσαί ασήμουμα.
Τουρ Αποκζίσε, θα ν'απολή γκάνα βαννί νή κότθε, πεζιστέζια, κουνέλια ή αγό, τσαί ότσι άλλιου.
Το ζακόνι έκι να τσούνωι τα νία Τσουρακά τθαν τσέα του γαμπρού τσαί ταν άβα τθαν τσέα τα νύιθη τσαί να περαϊχωι τα νιούτθα με γλέγκι.
Ταν Αμπρία είνι έχουντε τα αμπριάτσιχα.
Σ'εινι αποσούκχουντε το ατςέ παράσκι.
Είνι αποσούκχουντε νία αμπριάτσιχο γριτσέα με τέσσερα κοτσινά αβουγά, αμπριάτσιχο βραχάνι, αμπριάτσιχο αμπάδα, πιοτέ τσαί έμισιου νή ατσέριου ρουφάλι.
Α αμπάδα για ζεχώζισμα έκι λεκά.
Καλέ ξημέρουμα θιλενάδε τσαί θίλοι μι ταν άβα βδημά θα τοιμάσομε τα προιτσία κοντοζυγούντα το στεφάνι!
Τςίτα τσαι Τίτιντα– του Μάτζη : Κουιτέ  από το βιβλίε «Κραυγή».Διαστσευή τσαι γραφτέ τθα Τσακώνικα από τον Πάνο Μαρνέρη .
Σειρά ένι έχα Ελένη νάμου .
Μπράβο τσαι συχαρητήρια Έλένη .
Ντ'έμε καμαρούκχουντε τσαι ενεί τσαι οι γονείε ντι ..
……………Εμέ Νιούντε Τσακώνικα ………Ελένη .
Τςίτα τσαι Τίτιντα – του Μάτζη : Α Τσακωνοπαρέα.
Διαστσευή τσαι γραφτέ τθα Τσακώνικα από τον Πάνο Μαρνέρη..
Απουρτέσε έκι ο
Κακούργο, ο ατςέ, το αφεγκικό σου .
Ανοίε τον μαντρόπορε, περάτσε σαν αφεγκικό ταν αυλή τσαι μπαήτσε του σκάλε .
Ψαφήτσε με τουρ εψιλοί σι τα τσέα τσαι νι αρεσείτθε .
Άκια να αραμάει..
Οι στρακιώτοι ήγκιαει ξεποτσούντε τθαν αυλή ντουφέτσια τσαι πυρομαχικά .
Εζού με τα καμπτζία έμα κασιμένα σε νία άκρα .
Ο άτςωπο μι έκι λείπου αλλά ο αργείτσε να μόλει κοντά
Μαζούκαει από του τσέλε του λεβέτοι
Τσαι ήγκιαει σειάντε σωμό για του στρακιώτοι .
Τα τσίτε ναμέρα ζάκαει το νεκροταφείε τσαι ξεκχακχούαει του τσεί σκωτουτοί από τουρ αντάρτοι Γερμανοί.
Αφροί έκι μπάνου από το τθούμα ο κακούργο άμα σ' οράτσε.
Έκι ποίου σα λυσσατέ κούε .
Ταν άβα 'μέρα αβήκαει μέτσα.
Όλοι ήγκιαει σεριανίσουντε με τα ντουφέτσια του χέρε .
Τθαν αυλή νάμου σταλήαει πολυβόλα με όλμοι τσαι από οπά ήγκιαει ντίντε το σίνα Βελιά.
Απαγορεύαει το κόσμο να φύτσει από τα χώρα .
Κατακρεύαει τα μαντρία ,τα μαγαζία τσαι του τσέλε .
Σε μαζούκαει όα τθο ξενοδοχείε «Χελμό»
Του  του μήνα όλοι οι αξιωμακιτςοί μαζούτθαει τα τσέα τσαι ήκιαει τσούντε τσαι κίντε .
Σε έκι νίου ο κακούργο .
Τα πρώτε μέρα έκι έχου ζωγραφιστέ τα μιτσά μι σιάτη ταν Αφροδίτη πφι με του μπούκλε σι έκι
Σουστέ Άτζελε…
Ένταοι
Όα ενάτθαει ογή τσαι  χρόνου..
Φαγκιστήτε ότσι είνι ερικχουμένει ακόνη αντροίποι τα ζωά πφι σι
Είνι θυνικχουμένει..
Τςίτα τσε  του Απρίλη  .
Ο ΧΡΙΣΤΕ ΑΝΑΣΤΑΤΘΕ ΤΣΕ ΧΡΟΝΟΥ ΠΑΣΙΟΙ.
Διασκευή τσε γραφτε τα Τσακώνικα απο το Πάνο Μαρνέρη .
Το παράπονε απο τον αργαλειέ
Ο 'νέι κιστίου να νη μου επεράτσε απο τον εμαλέ ότσι τα πράματα πφι ού'νει έχουντα ψιούχα , ου 'νει νιούντα…
Να μου είνει νιούντα ίσια Τάσου τα ψιούχα νάμου τσε προπάντων , άμα είνει θέντα να παραπονευτούνει τσε άμα σε ένει πρίκγκουντα το δίτσιε .
Νια τέτοια φωνά με Καρφούτσε τα καρδία ενα καουτσερινέ δειλινέ .
Έκει ποία νία κάψα πφι έκει λύα τα σίδερα ..
Ο 'νει ξέρου πφού;
Αλλά ερέσμα ταν αυλή σε νία παληά τσέα , ταν τάνου γειτονία του Τερού τσε χωρις να νη Κατάβου ( λες τσε νία φωνά με έκει καούα .)Ερέσμα το κατούγι τα τσελή ….
Να νιλήνετε ΤΣΑΚΩΝΙΚΑ , αλλά τσι ένει αού;
Εζουρλίσμα .
Αφού ενεί τα ΤΣΑΚΩΝΟΠΑΡΕΑ ΕΜΕ ΤΣΙΟΑ : ΝΙΟΥΝΤΕ..
Τςίτα του Σετθέμπρη  :εφτσαι ταρ Ελένη τα Πατανιώτση του Πανου Μαρνέρη
Τςίτα  του Σετθέμπρη .
Οι εφτσαί ταρ Ελένη τα Πατανιώτση …
Επφέρη έμαει
Ζατοί α Ελένη τσαί εζού
Τθον Πάτανε τα Τσυνουρία.
Ένα πανέμορφο χωριουδάτσι τάσου τθο πράσινε με πρεσσά πρεσσά ύβατα.
Ο 'κι θά αναφερθού σε έντενη τον περίπατε αλλά ενάτθε κάτσι πφι με εσυγγηνίε πάρα πρεσσιού τσαι θεωρέκα σουστέ να νι αναφέρου έτρου για το καλέ του Μήνα.
Μπρού μπάμε τθαν αυλή του Αγίου ανταμούμαει
Με νία
Πατανιώτση.
Το όνουμα σι Ελένη ..
Χαιρεκίσμαει τσαι αφού εμποίκαμε τα παράπονα νάμου για το ότσι ερημούκαει τα χωριουδάτζα
Νι επέκαμε ότσι εχαρήκαμε πρεσσιου για το ότσι 'νιουρίσμαει .
Τότθε ετήνα γιουρήε τσαι επέτσε .
Έχετε ταν εφτσή μι, όσοι τσίχε ένι έχα α τσιουφά μι τόσα καούιδα να ποίετε ,χώμα να κιάνετε μάαμα να γίνηται τσαι το τελευταίο να μην αλήνετε ψευκίλε τσαι μην αδιτσήετε γκανένα.
Έθυνήμα τα Μάτη μι τουρ ιίδοι εφτσαί μόνιου πφι α Μάτη μι σ'έκι αούα τθα γρούσσα νάμου..
Άκια να έμα βάνου τα βάμματα αλλά α Ελένη με μπαλήτσε από του στσέψε μι με τον αποχαιρεκισμό σι τσαι ένα αφρέ τράβημα τα χερή…
Καλέ μήνα σε όλοι νάμου
Ένι μεριακχούμενε μαζί νιούμου τουρ εφτσαί ταρ Ελένη τα Πατανιώτση…
Τςίτα  του Απρίλη .
Τςίτα  του Απρίλη  .
……….Ο Χριστέ Αναστάτθε……….
Όρεγη ένει τα τσέα τα αιθάμη .
Έγκεινη ένει άρτουμα πφι ένει έχα κρεμαστέ.
Ένει πατθέ τσιόα τσε ένει στρατζίχουντα .
Έγκεινη πφι ένει στρατζίχουντα ένει το τυρόγαλε .
Να ζάου τσε λιγάτσι πιο πέρε .
Έντανη ένει α τσατζία .
( Είνει ασούντε το γά) Έντανη όρεγη ένει α γαλομέτρα πφι ένει αρούα τα χκινά .
Τσαι όρεγη ένει α αϊθά μη , ένει πάσα ταν αφόκιουρη.
Ένει συκχριούκχα ταν ικχάρα , με τον κλιροκόπανε , ακατούσε .
Έντενη ένει ένει ο κλιροκόπανε .
Έκεινη πφι έσει ανακατούκχα πφου νη είνει αούντε ;
Τςίφτα ή κόφτα ;
Τςίφτα Τσαι με το τςίφτα ένει ανακατούκχα το γά ( για να μη κιάσει ) Τσε θά πάτσει α αφόκιουρη όρπα .
Ορήνετε για να μαθένετε
Λεβετολίθι είγκιαει αούντε το δωματιάτσι πφι ίγκιαει πάσουντε το άρτουμα .
Υστερόγραφο Λεβετολίθι ίγκιαει αούντε τα κοτρόνια πφι ίγκιαει
Τοποθετούντε το λεβέτα αντί για κχιάνα .
Το δωματιάτσι έκει το τυρομάντρι ή σαραγούλι ή τυροκομείε….
Τςίτα  του Μάτζη  Α :Τσακωνοπαρέα
—Παππού τσι ένι γινούμενε με τα γρούσσα νάμου ;
— Τσι ένι γινούμενε καμπτζί μι;
Όλοι μαζί έμε ποίντε νία προσπάϊθα να νι αναβιούμε , αγάλι αγάλι να τσινήουμε να νι νιλήνουμε πάσα μέρα
— Εζού παππού εμαθήκα ότσι είνι παρείντε ατςοί , μορφουτοί γρουσσοόγοι από μακρύα τθον Άγιε Λίδι .
— Καού παρείντε καρδία μι, με το καλέ να μόλωει .
— Θα είνι τςεί ναμέρε ογή τον Άγιε Λίδι τσαι θα νιλήνωει για τα γρούσσα , είνι πρεσσιού σπουδαίοι αντροίποι τσαι πρεσσιού μορφουτοί .
— Βρε καρδία μι έσι αούα έντεοι όλοι να βοηθήνει τα γρούσσα νάμου
— Παππού θα ναϊθεί ντόρε πρεσσέ γιούρε από τα γρούσσα τσαι έγκεινη ένι πρεσσιού καλέ .
— Έσι έχα δίτσηε σιάτη μι , ο 'σι αούα μι απέ φύτσωει έντεοι όλοι οι σοφοί αντροίποι ενεί όλοι θα νιλήνουμε τα γρούσσα νάμου όπφου τα παλιά ;
—Όχι δα παππού , για να νι νιλήνουμε όπφου τα παλιά ένι πρέπουντα να σι μάθουμε πρώτα … Γιατσί πρεσσοί ου 'νι ξέρουντε νι.
—Ναι καρδία μι έγκεινη ένι ατςέ καημό πφι αφήκαμε τα γρούσσα τσαι ο 'με νιούντε νι πλέα .
Ο 'σι αούα μι σιάτη μι μπάτσε τσαι ναϊθεί γκάνα θάμα, ουουου ένι χαρετέ πρεσσιού ..
— Ούτε μιτσί καμπτζί να έσα παππού …
Καλε ξημέρουμα , τσαι με το καλέ να μόλωει έντεοι όλοι οι καλοί αντροίποι ……… Εμέ Νιούντε Τσακώνικα ………
ΤΣΑΚΩΝΙΚΑ …..
Ανηφορία λιγοστά, κλειστέ το μονοπάκι
Το τόπο νιε ' μα ξέρου κα , κάθε ση σκαοπάκι
Μπαήκα δίπα το Σταυρέ , τσι μεγαλείε Θέ μη
Ο Άγιε απουρτέσε μη , εμπήκα το Σταυρέ μη .
Κατσάκα όρπα σκεφκικό , νοσταλγικά ξοικάζου
Πάντα το ιίδε αίστημα , πάντα νιε 'μα θαυμάζου .
Το ίσιουμα Περάκανη , το Πρίνε κίσου αφήκα
Ερέσμα τον αυλόπορε , πάλι Σταυρέ εμπήκα …
Ενεί ο 'με ξεχέντε τα γρούσα νάμου .
……Εμέ Νιούντε Τσακώνικα …..
ΑΙΣΩΠΟ : Διασκευή , από τον Πάνο Μαρνέρη.
) Νια βοά ένα άντρωπο εκιάτσε νία πφέτζικα τσαι οπά πφι έκι έτοιμο να νι θεί ετήνα νι έκι παρακαούα να νι αφεί να ζεί αούα νι :
— Άφε μι να ζήου τσαι εζού με τα σειρά μι θα κιάσου πρεσσοί πφέτζιτσε για σ'ετίου ..
Τότθε έτενη απογήτθε : Έντενη ένι ο όγο πφι θα ντι θύου , γιατσί έσι θέα να κιάσερε του κολλέγοι ντι
Τσαι του συτζενήδε ντι .
) Ένα αβρυτθέ περιστέρι σαν οράτσε νια ζωγραϊθία με νία κουνία γιομάτα τσαι το ύο να τσιχύνεται απο το τθούμα σι νι επεραήε αληιθινέ .
Γιάκεινη ερουκίε με πρεσσέ θράβαλε τσαι ετσιτάε τάνου τθα ζωγραϊθία .
Μ'έγκεινη πφι εμποίτσε εκατςούτθαει οι άκρε από τα φτερά σι
Τσαι ετσιτάε τθαν ιγή τσαι κάκοιε νι εκιάτσε ..
Έτρου ένι γινούμενε τσαι με μεριτσοί αντροίποι πφι είνι επιθυμούντε κάτσι πρεσιού , ού'νι
Στσεγκουμένοι τσαι είνι παθέντε ατςά ζηνία.
Καλέ ξημέρουμα σε όλοι νάμου….
Τςίτα  του Σετθέμπρη
ΚΑΛΕ ΞΗΜΕΡΟΥΜΑ ΝΑ ΕΤΘΕ ΟΛΟΙ ΚΑ
Τςίτα  του Δετσέμπρη  .
Κάθε  αμέρε είγκιαει παρήντε απο τον Τερε οι γονείε νάμου , ένει γράφου ο Γιάννη ο Κορόγο , ( πόσιου τυχερέ έσα Γιάννη σενίου ποτέ Εξόν απο τον ατσέ μη αϊθή Λία - βολαί το χρόνε .
Οι γονείε νάμου να μου είγκιαει φερίκχουντε κουμπάνια , όπφου άρτουμα , αβουγά , Άι , μπατάτσε , κχάμποσα κομμάκια αχανόκιτθα, κοτσιτόκιτθα , ελίε , άντε , φακά, Φασιούλι , κάκια κάκια κάνα μαγειρευτέ κοτόπουλε τσε ασφαλώς κάβα για ταν ικχάρα .
Τότθε έμαει περαήχουντε πλούσια ως πφι να σουστούνει .
Ύστερα νιε έμαει μπάντε με ρέτζε τσε σαρδέλλε πφι τότθε είγκιαει φκηνοί ….
Το στέκι νάμου έκει του Κουτσουκουνιά , ορπα πφι σάμερε ένει το χασάκικο( ΤΣΑΚΩΝΙΑ ) του Κντοϊδήμου.
Ο φούρνοι : του Κουρμπέλη ,Του Χαλίδα του Τρούμπα τσε το ζαχαροπλαστείε του Σάββα είγκιαει κειρασμοι για σενεί……
ΚΑΛΕ ΞΗΜΕΡΟΥΜΑ Θιλενάδε τσε θίλοι .
Βλάχοι (υποτιμητικά ) τότθε ενεί έμαει
Γρούσσα πφι ντ έμαει νιούντε
Αν έδαρη είγκιαει ξέρουντε
Τότθε τσι είγκιαει αούντε ;;;;;
Τςίτα  του Αμάη  : Α Τσακωνοπαρέα
Κακοάρητε
Κακοϊδύστυχο
Κακοζωηστέ
Κακοπεραΐχου
Κακορίζικο
Έτανη α 'γίδα ένι κακοάρητε
Κιάσε έτανη ταν αιγίδα πρώτε γιατσί ένι κακοάρητε μη νι αφήνερε το τέλη μη ντι ποί κανία ζηνία , ντι τσυχεί το γά …
Αμ' ένι έχου περαητθέ βάσανα ο κακοϊδύστυχο
Έντενη ο κακοϊδύστυχο ένι κακοζωηστέ
Θεό σκωραίνει
Έκι καλέ άντρωπο αλλά κακοζωηστέ ο μακαρίτα.
Έντενη ο κακορίζικο ένι πλερούκχου τα νύϊθη , νιε τσιτάνει όα τάνου σι τσαι ένι κακοπεραήχου
Ο κακοϊδύστυχο τσαι ο κακορίζικο θα κακοζωήσει τσαι θα κακοπεραήτσει .
ΚΑΛΕ ΞΗΜΕΡΟΥΜΑ ΘΙΛΕΝΑΔΕ ΤΣΑΙ ΘΙΛΟΙ ..
Τςίτα  του Αγούστου
Σάμπα τσαι  α γιορτά τα γρούσσα … Θα απαντέχουμε .
Ανάμεσα το τραγούϊδι έκει μπερδεγκουμένα τσαι α φωνά του παππού
Χαρή : Παρακαού νιούμου
, Μαρινάτε τσαι ρετσίνα για τουρ ατςοί , καραμέλε τσαι λουκούμια για του μιτσοί …
Εβαλήκα τα χέρα τα μπρούσα μοι για να χαϊδέψου το θησαυρέ μοι .
Άγιε Γιώρτση , Δέσποινα , κια είνει τα τάλαρα μοι ..
Με εκόβε ψιουχρέ έμπορα .
Τσι ενάτθαει τα τάλαρα μοι .
Βάνου τσαι ξαναβάνου
Τα χέρα μοι τα μπρούσα τσίπτα .
Γιουρήα τα μπρούσα ανάποδα τσαι τσι να οράου .
Κχραϊλιαστά α μπρούσα .
Έγκεινη σε ένει εξηγούνται όα .
Τα βιολία τσαι τα λαβούτα ντήντα , το γλέγκι αναφτέ για τα κά .
Ο κόσμο έκει
Περού από δίπα μοι μα γκανένα ο ' κει δίου σημασία .
Γκανένα ο 'κει σταμακίχου
Να συμμεριστεί το πόνε μοι .
Ούτε ο κόσμο πφι έκει περού , ούτε τα βιολία , ούτε ο παππού ο Χαρή με του φωνέ σοι , ούτε γκανένα …
Εψαφήκα για αρτσετά ούρα , τάσου τα μακούσια τσαι τουρ αφάνε ..
Πφου να ζάου έδαρη το πανηγύρι φτωχό .
Όα μοι τα όνειρα χάτθαει , πετάκαει .
Ακόνη όποτε ένει περού από έκεινη το σημείε , ακόνη ένει ψαφού .
Μακάρι να σ' έμα ερέχου έστω τσαι σκουριαντά …….
Ενίου θίλε ξέχα μοι έντανη ταν εβδημά
Ένει νία ατςά γιορτά το Σάμπα θίλε μοι τ' αργά .
Καλε ξημέρουμα …… Με υγεία
Τςίτα  του Νοέμπρη  .
Α ΒΡΕΧΤΟΥΡΑ .
Απο το βιβλίε του Γιάννη του Κορόγου
Διαστσευή ΤΣΑ γραφτε τα Τσακώνικα απο τον Πάνο Μαρνέρη .
Έντανη ταν εποχή το μάζουμα τουρ ελήε ένει προτεραιότητα .
Τα λιτριδία του δόξε σου .
Απο το βογητέ καρπό θα μπαεί το Άι .
Το θυνηκχικό μη με αποσούτσε κίσου του παιδιτσοί μη χρόνου τθα τότθε λιτριδία .
Για πρεσοί χρόνου τα τότθε λιτριδία εγράβαει του διτσοί σου ιστορίλε τσε τθο θυνηκικχό μη αφήτσε του πατημασίλε ση α αξέχαστε βρεχτούρα .
Οι πιο παλιοί είνει έχουντε δοτσιμαστέ τα πεντανόστσιμο βρεχτούρα με του πρεσοί σεφτσιτσοί ση ουσίλε .
Οι νεούτεροι σίγουρα ου 'νει ξέρουντε νη , τσε ένει περιφρονηκχουμένα αφού τόσα πρεσά τσε φανταχτερά καούιδα είνει υπάρχουντα τα σαμερινά μαγαζία .
Τςίτα  του Γενάρι .
ΤΣίτα  του Γενάρι  .
Μπάτσε ο μύλε έκει έχου κάποιε μαγικά δένανη ;
Έμα έχου τσε το φόβο τάσου μη απο κάτσι ιστορίλε πφι με έκει έχου πετέ ο παππού για το σμερδάτσι τζε του καλικάτζαροι .
Ο 'μα φανερούκχου το φόβο μη μπάτσε θυμούει ο παππού τσε γιουρήςει κίσου τα τσέα .
Εμα παρηγορεγκούμενε μονάχα για τον όγο ότσι τα στοιχεία είγκιαει μπαήντα μόνιου του νιούτθε τσε τουρ αμέρε είγκιαει γριουφούμενα τα Σπήα .
Ύστερα απο νία ούρα τσε κχάμποσε πορεία εσούκαμε το νερόμυλε του Παπουλάκου .
Κατάλεκο ο μυωνά καοδέτθε το παππού .
Ποτσούτθαει απο ένα σάκχο ο καθένα τον ώμο τσε εμπάκαει το μύλε .
Εζού έμα κχοντούκχου το μουάρι απο το κακίστρι τσε έκεινη έκει τσίφουντα τα τςιουφάση ταν ίσα μη σα να μη βεβαιούτσει ότσι : Ναι έντενη ένει ο μύλε , τα άλυτα δικά ντη τσε τα κίτουρα δικά μη .
Έμα ξεικάζου το υίο πφι έκει τσιτέντουντα με σφούρια τάνου τα στροτζιά φτερουτά α οποίε έκει γιουρίζα σα δαίμονα .
Το υίο έκει αναιμουκχούμενε μακρύα με πρεσσά αντάρα Σάματσι έκει θέντα να να μού δενάτσει τα δένανη ση .
Εμα αραματέ με το Τθούμα ανοιτθέ όπφουρ έμα θωρού το θυμουτέ υίο ..
ΚΑΛΕ ΞΗΜΕΡΟΥΜΑ … ΤΣΕ ΚΑ ΝΙΟΥΜΟΥ ΑΜΕΡΑ ……
Τςίτα  του Μάτζη  :  του Μάτζη : του Πάνου Μαρνέρη .
ΤΣίτα  του Μάτζη : Α Τσακωνοπαρέα
Ο νάτθε τα Καλάβρυτα τσαι  του μηνέ:τουΠάνου Μαρνέρη ..
Σαν σάμερε το  τσινήτσε α 'πανάσταση (ο ρόβολε)
Ογή τον Άγιε Λίδι τθα πρωτεύουσα τα Τσακωνιά Διακόσιοι χρόνου περάκαει…Ανέ σι κιμήουμε όπφου σ'ένι πρέπουντα έστω τσαι με τα στσέψη .
Ο νάτθε τα Καλάβρυτα ούτε τα Καλαμάτα
Έναρξη τα 'πανάσταση , μα τας τον Αγιελίδι
Νιά κουκουβάγια αγριευτά σκωτούνα ένα ουϊθι
Τας τα μισά ένα Σταυρέ σύμβολα του λαβάρου .
Π
Ο ουϊθι έκει ο οχτρέ τσαι ο Σταυρέ ο προστάτα
Α κουκουβάγια α σοφά σκωτούνα ταν αμάϊθα
Τθαήαει το λάβαρε όρπα το Μαραθία
Τσαι όλοι μαζύ ορτσίσταει για ταν ελευθερία
Τα Ευατζελίστρια το Ναό μαζούτθαει οι Τσακώνοι
Βογηθεί το τσίνημα καλοί να μόλωει χρόνοι .
Τελώνη Τούρκο κιάκαει , Γούλελε τσαι Σαράντη
Τθα πράξη
Τσαι επίσημα α έγερση εσφραγίστε ….
Του δεκαέξε του μηνέ το Μάτζη του είκοσι ένα
Σύναξη εμποίκαει οι Τσάκωνε τάσου τον Άγιε Λίδι
Να μπάλωει δημογέροντε
Υπεύθυνοι τ'αγώνα
Ενεί να σ'μνημονέγκουμε τθο διάβα του Αιώνα.
Αγώνα για τα λευτεριά να μπλεψωει του Βαρβάροι
Απόφαση μπαλήκαει , Τσακώνοι με καμάρι
Εκλέχταειντσαι ορτσίσταει όλοι τσαι όλοι πέντε
Μίχα, Αρκουδάρη, Γούλελε, Μερίκα, Τσικαλιώτα .
Χριστέ Αναστάτθε……..
Είνει πράματα τάσου τα ζωή , τσε πφου να ση εξηγήρε ,
Αραμούντα είνει ανεξήγητα , όπφου τσε να νη ποίερε .
Κάτσι με έκει φωνηάντουντα , τα Δέσποινα να ζάου
Όρπα πφι ενάμα θίλοι μη , τα τσέα να οράου .
Εζάκα λοιπόν όρπα εζού , έρμο α γειτονία
Οι πέντε τσέλε θυτρουτοί τάσου ταν ερηνία
Ο κάλιε ανατσαινιστέ χαρήκα σα νι' οράκα
Τσε σε μπαστούνι νεόχκιστε , ακιστατέ κατσάκα .
Όρεγη πφι ένει κατσατέ , ο φούρνε τότθε έκει
Τσε οπά ταν άκρα τα αυλή ουλιά θερίε έκει …..
Ανάσταση τα Γρούσα νάμου ……
………..Εμέ Νιούντε Τσακώνικα .
Τςίτα  του Οχτώβρη .
………… ΝΙΟΥΝΤΕ ΤΣΑΚΩΝΙΚΑ ……..
ΤΣΙΤΑ  του Οχτώβρη  Τσακωνοπαρέα μη .
Χαρά σε έτεοι πφι είγκιαει έχουντε το προνόμιε τσε το χάρισμα τα μοίρα να νη ζήωει οι ιίδοι προσωπικά τόσιου ταν ατμόσφαιρα ταν αυθόρμητε τσε πατριωτικά έξαρση όσιου τσε ταν αντρεία απο του πατριώται συμπολεμισταί τθα μέτωπα του πολέμου .
ΕίΝΕΙ έχουντε τα χαρά να ξαναζήνωει κάθε χρονία το θαυμάσιε ξημέρουμα τα ιστορικά επετείου τσε να ση παρήτθει τσε πάλι ίιδε τσε λαμπερέ τσε το ίιδε τρανέ τσε φωτοβόλο τα μνήμη σου , γιατσί ο καθένα χουριστά τσε όλοι μαζύ , εγράβαει τα δικά σου ιστορία , αφού κανία αξία ο δούκαει ταν αριθμητικά τσε υλικά υπεροχή του οχτρου ……
Να έχετε ΥΓΕΙΑ , χαρά
Τσε αγάκη του καρδίε νιούμου .
Να νιλήνετε Τσακώνικα παντού τσε πάντοτε .
Έντανη ένει α αποστολή νάμου τσε α υποχρέωση νάμου .
ΤΣίτα  του Δετσέμπρη  ΤΣΑΚΩΝΟΠΑΡΕΑ ΜΗ .
ΤΟ ΕΛΗΟΜΑΖΟΥΜΑ
Ύστερα απο το καμάκι έκει τσινούντα το Εληομάζουμα .
Έκει κχοντούκχουντα ως τσε  μήνοι .
Αρχινίζουντα έκει τέλη του Νοέμπρη αρχέ του Δετσέμπρη ως τσε τον Φλεβάρη .
Ο δενατέ βορεία τσε οι μπόρε είγκιαει φερίκχουντε τα κοκχόγια .
Ούτε πφουράςι ο 'κει έγκουντα χατέ .
Το Άι τσε ο άντε είγκιαει τα πιο απαραίτητα αγαθά .
Ένα γιαλιούλι Άι τσε νία γριτσέα άντε απο τα πρώτα το τραπέζι του Τσάκωνα .
Λίγο Άι , λίγο ξύδι σε ένα βαϊθουλέ πιάτε
Με τουρ ελίε να κολιουμπήζωει τάσου τσε ένα κουμούτσι άντε , συνηθιστέ προσφάϊ……
Άι μπόλικο το λουπάϊ τθού Σαλάτε τα άχανα .
Τα άχανα το πιο συνηθιστέ φαΐ το τσερέ τα κατοχή ….
Τςίτα  του Μάτζη .
Ο νάτθε τα Καλάβρυτα : τραγούϊδι
Με : Τα Μπαρμπαρίνα τσαι το Πάνο …
Έναρξη τα 'πανάσταση μα τάσου τον Αγιελίδι
Νια κουκουβάγια αγριευτά σκωτούκχα ένα ούϊθι
Τσαι τα μισά ένα Σταυρέ σύμβολα του λαβάρου .
Ο ούϊθι έκει ο οχτρέ τσαι ο Σταυρέ προστάτα
Τσα όλοι μαζύ ορτσίσταει για ταν ελευθερία .
Τα Βατζελίστρα το ναό συνάχταει οι Τσακώνοι
Να βογηθεί το τσίνημα καλοί να μόλωει χρόνοι .
Τελώνη Τούρκο εκιάκαει Γούλελε τσαι Σαράντη
Έμπρακτα τσαι επίσημα α έγερση εσφραγίστε…
ΚΑΛΕ ΞΗΜΕΡΟΥΜΑ … ΕΕΜΕΝΙΟΥΝΤΕ ΤΣΑΚΩΝΙΚΑ …
Τςίτα  του Φλεβάρη  .
Για του νέοι .
: Του Πάνου Μαρνέρη .
Τσίτα  του ΦΛΕΒΑΛΡΗ  Α ΤΣΑΚΩΝΟΠΑΡΕΑ ..
Για του νέοι  του Πάνου Μαρνέρη
Αποςιαούμα
Τσι να ποίου εκατσάκα οπά ταν άκρα αποςιαουτέ
Τσι εκατσάτσερε όρπα το μπουζούλι ντοι τσαι έσει στέκου αποςιαουτέ σάματσι έσει ντουφετσιστέ…..
Τσι να ποίου ο μαργουτέ , αού τσαι αού ο κουμπάρε χωρίς σταμακημό αποςιαούτσε όλοι νάμου , ο νιάκα τσαι γκανένα από σ' Εμού να αλεί τσίπτα …
Ο 'τθε αούντε μοι τσι εζάκαμε να ποίουμε
Όρπα τα σύναξη .
Σάματσι επέκαμε γκανιά κουβέντα ;
Έτρου έμαει στέκουντα κάτσι αποςιαουτά ….
Για ορα μοι κα Τσακώνισα , μην αποςιαουθείρε
Τα γρούσα όα να σ' αλήερε , όμορφα να σ' νιλήερε …..
Κατσάκα το τσερότοιχο , μιτσή πφι 'μα θυνήμα
Θυνήμα του γονείε μη , τσε απο το βάμα επρίμα
Ριουφάλια οράκα το μαντρί ,κχινά τασ' το ρουμάνι
Τα'γάρια αβέρτα βρήντουντα , για τα μιτσά να φάνει
Το καταράχι έμα θωρού , τουρ εψιλοί μη κλείκα
Οράκα ταν Αφέγκη μη τσε το Σταυρέ μη εμπήκα .
Τα Μάτη μη ενιάκα νη , κάκια απο μακρύα
Αναστενά τας' του λυγμοί , το ουρλιαχτέ ο πρία
Το σπήλη είγκιαει γιουρίζουντε , εζού Όρπα αναμένου
Μη είγκιαει πάσιου λειπεφτοί τσε σε 'μα περιμένου .
Τςιίτα  του Απρίλη .
Αίσωπο  : Διαστσευή
: Πάνο Μαρνέρη .
Νία βοά έκι νία χήρα γουναίκα ούγειε έκι έχα νια κότθα .
Έτανη α κότθα κάθε αμέρα έκι γεννούα τσαι ένα αβουγό .
Α χήρα γουναίκα θεωρέτσε ότσι: άμα τσαι ταγίσει τα κότθα
Με πλέτερε κρίσα , α κότθα με τα σειρά σι άκει να γεννάει δύου βολέ .
Λοιπόν αρχινήε τσα νι έκι ταγίχα τα διπά κρίσα …
Α κότθα έκι τςούα το λοιπόν , αχόντακχο όπφουρ έκι , πάρα πρεσιού τσαι έτρου επαχέτζε
Ενάτθε διπά από ότσι έκι .
Με έγκεινη τσαι με το άλλιου το λοιπόν επαχέτζε τόσιου πρεσιού πφι ούτε νία βοά ταν αμέρα ο 'κι γεννούα , μπίτι για μπίτι πλέα .
Διδαχή : Οι αντροίποι πφι είνι έχουντε ατςά πλεονεξία είνι τσινδυνέγκουντε να χάνει τσαι έταει πφι ίγκιαει έχουντε ….
Μακρύα ενεί κολλέγοι μι απ' τα πλεονεξία
Θα χάμε τσαι έταει πφι έμε 'χουντε τσαι θα 'νει αμαρκία …
Να ναθούμε όμως κολλέγοι μι , τα Γρούσα πλεονέχτοι
Τα γρούσα τα Τσακώνικο γνώστε τσαι αποδέχτοι .
..ΚΑΛΕ ΞΗΜΕΡΟΥΜΑ ΣΕ ΟΛΟΙ ΝΑΜΟΥ ΘΙΛΕΝΑΔΕ ΤΣΑΙ ΘΙΛΟΙ ..
Τςίτα   του Μάτζη  .
Τσίτα  του ΤΟΥ Μάτζη  .
Φύου έσει;
Ο πέκαμε θα φύτσουμε αντάμα ;
Επέκαμε αλλά μην αλικογκίχερε
Τσι έσει απαντέχου ;
Να ένα θέλημα
Άμα τσε νη άβερε να έγκουμε
Να οράου θα έχουμε συμμετοχή ;
ΤΣΑΚΩΝΙΚΑ με τον Πάνο … Α ΤΣΑΚΩΝΟΠΑΡΕΑ ….
Ορειάτε  ΤΣΑΚΩΝΙΚΑ με το Πάνο .
ΤΣίτα
 Του Νοέμπρη  Τσακωνοπαρέα μοι
Δενούμεν' ένει αφέγκη μοι να μπάμε να μπαήμε ,
Μα αβγάκισε μοι το φαΐ
'Μ' οχτώ με δέκα χούφτε
Τσαι αβγάκισε μοι το κρασί με δεκαπέντε τάσια
Τσαι τα τσιουφά ντοι δέηνει με δύου μακρύα μαγκήλια
Μη κονιαρχίσου κάκια οπά τσαι φύτσωει οι ' μαλοί ντοι
Τσαι δέει το μεσαϊθι ντοι με δύου μακρύα ζουνάρια
Μη κονιαρχίσου κάκια οπά τσαι φύτσωει τ' άντερα ντοι .
Τα κχάρα τάσου εξερίχτε τσιτάε σα λιοντάρι .
Χίλιοι πφε μπάτσε κόβε σοι τθο μπάημα δυ' χιλιάδε
Τσαι το καλέ
Του γιουρισμό , γκανένα ο αφήτσε .
Έκει έγκου τα πορία σοι , τ' αϊθήνε σοι να 'ρέσει
Μπαλήτσε νια ψιά φωνά όσιου δενούμενέ έκει .
Αϊθήνε αν έτθε απουρτέσε μοι , τονιάστε να περάου
Τσι 'νει οι εψιλοί μοι θαμπουτοί απ' τα πρεσά κουφάρια .
Νιά μπαταρία ξερήαει με τςεία ασημένια βόλια
Νιε ρέτσε το 'να κατάκαρδα το άλλιου τθα πλεμόνια
Το τρίτε το φαρματσερέ τθα γνωστσικά τσιουφά σοι …..
Καλε ξημέρουμα σε όλοι νάμου με υγεία ..
ΕΜΕΝΙΟΥΝΤΕ ΤΣΑΚΩΝΙΚΑ ..
ΤΣτα  του Νοέμπρη  .
ΠΟΛΥΧΡΟΝΕ ΣΕ ΟΠΟΙΕΡ ΕΝΕΙ ΓΙΟΡΤΑΖΑ – ου .
Τθα δέφτερε φάση είγκιαει μπάντε του τσατζίλε τσε κάθε νία είγκιαει ξερίχουντε νία τέστα σονιστέ ύο , πφι είγκιαει φερίκχουντε δύου εργάτοι απο ένα ατςέ λεβέτα τσε ση είγκιαει βάντε πάλι το πιεστήριε .
Ύστερα είγκιαει τσινούντε πάλι απο ταν αρχή με τα μανελιά , τον εργάτα , τσε τα μανιβέα
Ύο τσε άϊ είγκιαει τσιτέντουντα μαζυ ταν κασέα .
Το άϊ πιό αφρέ απο το ύο εκει μπαήντα τον αφρέ τσε ο πρωτομάστορα με τα φελούκα έκει γιομίνου τουρ ακχού τσε έκει φωνηάντου :
Ένα ,δύου , τσία,……Ενία .
Τάλια πρώτε .
Τότθε έκει μπάνου νία φελούκα το μερκικό του λιτριιδίου .
Υ Γ : οι δέκα φελούτσε είγκιαει ποίντε νια τάλια .
Α δέκατε έκει έγκα το εργοστάσιε .
Καλε ξημέρουμα πάντα με ΥΓΕΙΑ .
ΤΣίτα  Του Αμάη   .
ΤΣίτα  του Αμάη  .
ΕΕΜΕ ΝΙΟΥΝΤΕ ΤΣΑΚΩΝΚΑ
Παρακαού νιούμου κοινοποιήστε όλοι έγκεινη το βίντεό τσι ….
Το Δρόνη του Τερού .
Του Αμάη τσαι ούρα : τ'αργά , το
Σάμπα τθο θεατράτσι Μελίνα Μερκούρη α Τσακωνοπαρέα θα άβει μέρη τα γιορτά , τθα παραμονή από το Δρόνη του Τερού (   ) Ένει τιμή νάμου , τιμή τα Τσακωνοπαρέα να αβαίνει μέρη σε ετσιτάπα γιορτέ
Το προγραμμα νάμου θα ένει μιτσή .
Ο παπα Νιχάλη θα ποί νία μιτσά ομιλία για ταν ιστορία του τόπου τσαι τα Τσακωνόπουα θα τραγουδήωει τσαι θα χορέψωει το Ντε επέκα Μάτη…..
Ένει εφχαριστού το Δηνήτρη Λαλουδάτση
Τσαι το Γιώργο Αλεξάντρου για έντανη ταν όμορφο παραχώρηση …
Όποιεδήποτε γιορταστικό γεγονός πφι ένει αβαίντα μέρη το Τόπο νάμου ένει διαφημίζουντα τσαι ένει προβάλουντα το τόπο ,
Α Τσακωνοπαρέα Νιε ένει ψηφίζα , Νιε ένει εγκρίνα τσαι ένει συμμετέχα
Εζού !
Τσαι αΤσακωνοπαρέα μετά καμπτζιούλια νάμου θα νι μου απαντέχουμε ..
Καλέ αντάμουμα ……..
Το Σάμπα τουρ  του Αμάη ..
Νιλήνετε
Ένει πρέπουντα , ένει χρίε νάμου…..
Τςίτα  τού Οχτώβρη  .
Τςίτα  του Οχτώβρη  .
Του  του Αωνάρη το  με εκαλέκαει τσε με άγκαει πάλι το στρατέ για   μήνοι .
Ταν αρχή ταν Αϊθήνα μετα τα Καβάλα τσε μετά τα βουλγαρικά σύνορα .
Ετσαφήμα τουρ  του Οχτώβρη τσε τουρ  ετσινήτσε ο πόλεμο .
Μετα απο τα γενικά επιστράτευση ερέσμα τσε πάλι το στρατέ .
Όλοι οι επιστρατευτοί τα περιοχή , εζάκαμε με παπόρι , απο τον Άγιελίδι τα Ανάπλι τσε απο Όρπα με τρένο ερέσμαει ταν Αϊθήνα .
Ο ' έμαει έχουντε γκανένα φόβο .
Έμαει σίγουροι ότσι έκει θα τσερδίσουμε.
Γεούντε τσε τραγουδούντε λες τσε έμαει έγκουντε σε πανηγύρι ………..
Καλε ξημέρουμα αγακητά μη Τσακωνοπαρέα .
Μη ξεχένετε το ότσι : ενει τα Τσακωνοπαρέα :
…..,,Εμέ Νιούντε Τσακώνικα ……
Τςίτα  του Αωνάρη  .
ΤΣΙτα  του Αωνάρη  .
Είγκιαει τα τσέντρα διανομής ένταει τα καφενεία για του Τσάκωνε .
Τα αφεγκικά τθα καφενεία , πάντα αφιλοκερδώς , γλυκονίλητοι , φιλόξενοι τσε πρόθυμοι πάντα να εξυπηρετήουει τσε να ποίουει ταν ευκολία του πατριώτε σου .
Για πρεσοί χρόνου τα Τεριώτσιχα καΐτσια είγκιαει ενούκχουντα τα Τσακωνιά , με το Περαία τσε τα νησία .
Α πορεία όμως πφι ενούτσε το Αστρη με τον Άγιελίδι τσε ταν Αθήνα
Αναγκάε του Τσάκωνε Θαλασσόλιουτσοι να παραδούνει τα σκυτάλη του φορτηγατζήδε .
Νοσταλγιτσοί έτεοι οι χρόνοι τσε εποχαί.
Ο 'νει ξέρου αν ένει γκανένα τα ζωή απο έτεοι τουρ εποχαί …..
ΥΠΡΕ ΑΦΡΕ ΤΣΕ ΟΝΕΙΡΑΤΑ ΓΛΥΚΑ
Κιούψετε αφρά , αφρά , τσε όχι ονείρατα   πρεσσά
Κιούξετε ξεκουραστήτθε τσε κα να ξημερουθήτθε ..
..,,,,….Εμέ Νιούντε Τσακώνικα……
Τςίτα  του Σετθέμπρη   Δίστιχο του Πάνου .
Καόγερε , Γαβρόρεμα , Λούτσα τσαι Σταματάτσι
Τσακώνικα είνει νιούμενα ,ως κάτου το Τςαρδάτσι…
ΤΣίτα  του Δετσέμπρη  .
Αληθινέ παρανύϊθι .
Αφιερουτέ του Δασκάλοι τσε του γονείε .
Διαστσευή τσε γραφτέ τα Τσακώνικα απο τον Πάνο Μαρνέρη …
Έκει νία βοά τσε ένα τσερέ , ένα κρέφτα .
Έκει έχου τσε ειδικότητα τα κρεψία .
Έκει κρεφτοπορτοφολά .
Έκει ξαφρίντου πορτοφόλια απο τουρ αντροίποι πφι ου 'γκιαει απαντεχουμένοι νη .
Έκει περαήχου ζωή τσε κότθα , μπέϊκα , αφού κάθε μέρα έκει ξαφρίντου τσε άλλιου πορτοφόλι .
Έα όμως πφι ο τσερέ έκει περού τσε το θέμα του γάμου νιε έκει αναταράχουντα τσε εκει γινούμενε βραχνά ;
Ένει πρέπουντα να ερέσου νία γουναίκα πφι να ταιριάζουμε , έκει σκεγκούμενε .
Να ένει το ιίδε με σε ενίου .
Αλλά ό 'κει  μπίτι μα μπίτι εύκολε .
Α τέχρα τα κρεψία έκει κλειστέ επάγγελμα τσε ο 'κει μπαήντα πάρα τάτσου .
Έκει ατςέ μυστικό για έτενη πφι νιε έκει κατέχου ή κατέχα …..
Αγρούσα νάμου ένει αγκρατά , πρεσιού ένει μπερδευτά
Έατθε να νη ξεγκραήτσουμε , τσε να νη ξεμπερδέψουμε .
Χρόνου πάσιοι σε όλοι νιούμου , τσε με το Καλέ να μόλει ο τσαινούρτση χρόνε …..
Τςίτα  του Μάτζη  :
Διάλογο β : παππού τσαι εγγονέ : του Πάνου Μαρνέρη …
-Εκάνα παππού …
-Καούρ εκοκιάερε πεντάμορφο εγγονέ μι.
-Καου ντε ρέκα παππού , πφουρ έσι ;
-Κα ένι καμπτζί μι , σα γέρου πφι ένι
, Ε, ό'νι πορού να αλήου …
-Νια χαρά έσι παππού …
-Ο 'νι έχου τσαι ούτε θα ποίου παράπονε ….
-Μπα πφου νιε παθήτσερε ;
-Επέτσερε τσίπτα ;;;;
-Ο πέκα τσίπτα παππού για Άλε μι για τα ονούματα .
-Να τσι να ντι αλήου καμπτζί μι ,τα σύνταχα ίγκιαει έγκουντε τόν Άγιε.
-Ο Παππά έκι εφτσηκχούμενε χρόνου πάσιοι ταν αμέρα τσαι έκι απολήου ένα καμπτζί του τσέλε σε όσοι ίγκιαει γιορτάζουντε το ίψουμα .
-Τσι έκι το ίψουμα παππού
-Έκι ένα κοματσιούλι άντε σβαηστέ από το παπά .
-Τσαι
-Απέ έκι ξαποού ο Αγιε ίγκιαει έγκουντε του τσέλε οι θίλοι να χαιρεκίσωει έτενη πφι έκι γιορτάζου , Οι εφτσαί : χρόνου πάσιοι,
Ο θεός το καλέ
Τσαι οι χεραψίλε δείντε τσαι αρίκχουντε ….
……Όμορφο συνταχινά να επχουμε όλοι νάμου ……
Για τούτο Γυιέ μου δεν μπορώ να κάνω τίποτα , πάντα θα σου λείπει γιατι είναι το σπλάχνο σου .
Αλλα μην στεναχωριέσαι , όλοι μας τον προσέχουμε .
Όμως Γυιέ μου αυτός μας προσέχει πιότερο σαν νέος που είναι .
Προσέχει και την μάννα σου πολύ όπως και τους θείους σου… Εεε Τάκη κοίταξε εδώ τον έφερα μαζύ μου , ήθελε και αυτός να σε δεί .
Παιδί μου ,Γιώργο μου , λεβέντη μου , παλληκάρι μου , Γυιέ μου , Γυιέ μου , έλα έλα πόσο σ' αποθύμησα .
Τςίτα   του Φλεβάρη  : Διάλογο  : παππού εγγονέ : Του Πάνου Μαρνέρη .
ΕΚΕ ΝΙΟΥΝΤΕ ΤΣΑΚΩΝΙΚΑ …….
Τςίτα
Διάλογο  : Του Πάνου Μαρνέρη ..
-Ο εδικό νιούμου μαλέ ένει σα το κρουστάλινε ύο.
-Βρέ παππού τα νία με'σι αού να πάτσει ταν άβα ένι σαν ύο λίγο
Μπερδεψιάρικα
Ο 'σι
Αού σι ;
-Όχι ,καθαρέ επέκα σαν το κρουστάλινε ύο ,όσιου για το πάτσιμο θα πάτσει άμα μόλει ο τσαιρέ
-Ναι παππού ένι καταβαίνα αλλά ντε ένι κειράζα λιγάτσι …
-Το λοιπόν το
Κρουστάλινε το γάργαρε ύο άμα περάει από κροπίλε τσαι ψοϊθίνια ένι λερουκκχούμενε , ένι μολεγκούμενε
Τσαι ό 'νι κινούμενε ..
-Έσι έχου δίτσηε παππού .
-Έτρου τσαι ο μαλέ ο δικό νιούμου όρκομι .
Άμα νι ταγίσετε με ναρκωκικά τσαι άλλοι ετσιτάπα ουσίλε , με κρόπο τσαι με μικρόβια απο
Ψοϊθίνια
, Ένει θοούκχου
Καμπτζί μοι τσαι ο νι πορού να δεί καθαροί εντολέ.
-Ναι παππού παλιά ου 'ίγκιαει έχουντα έτσι τάπα βρώμε …
-Οχι όρκο μι παλιά ο κόσμο έκει έχου ένοια για το μερεδούλι , έκει δουλέγκου για να φέρει ένα κομμάκι άντε τα τζέα σι .
-Τότθε τσαι εζού θα έμα θέα να ζήου τότθε …
-Όχι καμπτζί μοι κα ένι έδαρη .
Αλλά να προσέχερε τα κακοτόκια τσαι του σκαοπακιούνε ……
Ποίετε έκεινη πφι ένι πρέπουντα για τα καμπτζία νάμου :
Μπέτσετε σι με το σάγισμα τα αγάκη τσαι προστατέψετε σι…
Τςίτα  του Αγούστου  .
Παππού εγγονε β: του Πάνου Μαρνέρη .
—Με τσι να θυμού βρε σιάτη μι , πφι ότσι νι μου οράκα να νιλήνετε τα γρούσσα τσαι να νι τραγουδήνετε με μοντέρνο χαβά , με δούκατε φτερά .
—Αλήιθα παππού εχαρήτσερε ..
—Ναι σιάτη μι έγκεινη έμα αντεχούμενε , να νι αγκαλιάσετε εμού οι νέοι.
Όρκο μι ό'νι ανάτζη να χορέμπτζερε Τσάμπικο για να τραγουδήνερε τσαι να νιλήερε τα γρούσσα ;
—Να ντ' αλήου παππού τσαι εζού ο 'μα αντεχουμένα ετσιτάπα αποδοχή ;
—Για φαντάσου να νιλήνετε τα ΤΣΑΚΩΝΙΚΑ τα καθημερινότητα νιούμου γιατσί έντενη ένι ο στόχο νάμου ...
—Άκει να έκι πρεσιού ωραία παππού αλλά ...
—Τσι αλλά καμπτζί μι , ο 'νι υπάρχουντα αλλά ...
Άκο οπά αλλά ;
—Παππού μι ο 'νι θέα να χωλήνερε, αλλά να ούνι όλοι έτρου ;
Πρεσσά καμπτζία νι είνι θέντα τσαι πρεσσά ου 'νι θέντα νι ..
— Όςα καμπτζία ου νι θέντα νι καρδία μι άμα τσαι ατςαιρένωει θα ματανοιάνει κικρά για έντανη σου ταν ασέβεια...
—Ασέβεια ένι ατςά κουβέντα, μπάτσε έσι λίγο σκληρέ ..
—Άμα ο'σι νίου-α του γονείε ντι , του δασκάλοι ντι , τουρ ατςιτέροι ντι ένι ασέβεια , ο 'νι έτρου;
Το ιίδε τσαι με τα γρούσσα καμπτζί μι
Ένι ασέβεια για τα καταγωγή ντι τσαι για του πρόγονοι ντι ...
— Έσι έχου δίτσηε παππού ...
Καλε ξημέρουμα θιλενάδε τσαι θίλοι τσαι όμορφο συνταχινά
ΜΙΚΑΜΕ ΤΣΑΚΩΝΙΚΑ
Τςίτα  του Μάτζη  .
ΤΟ ΕΛΛΗΝΙΚΟ τθο Τσέρφο
Έδαρη ένει ένα σωρέ από πελετσητοί ατςοί κοτρόνε με νια μιτσά ταμπέλα πφι ένει γράφα.
Λείψανα αρχαίου Πύργου .
Αλήθεια τσι έκει έγκεινη ,του Μυκηναϊκού τύπου χκίριε Ο 'νει ξέρου αν κάποιε ένει ασχολητέ .
Φήμε είνει έχουντε να αλήωει ότσι έκει βάση των Μυκηνών : κάτσι σαν παρατηρητήριε για τον έλεγχο του Αργολικού , .
Εάν πχ είγκιαει ορούντε τσίνδυνε με κχάρε προειδοποιούνται είγκιαει το ατζά μέρη (Αργολίδα )έτεοι με τα σειρά σου κάκια το Άστρη τσε έτεοι του Μυκήναι ..
Έτρου άραγες ένει ;
Κάποιε πφι ίσως ένει νιουρίζου πλέτερα να γράψει κάτσι να μάθουμε όλοι .
Ο αφέγκη μη έκει αού .
Θρύλε νιε ένει έχου ότσι για το χκίσιμο ση , του κοτρόνε έτεοι ση ίγκιαει κουβαούντε Θεούριε Γουναίτσε με πρεσιού χοντροί αλλύσου από ταν ατζά πλεύρα …..
ΚΑΛΕ ΞΗΜΕΡΟΥΜΑ , ΜΕ ΥΓΕΙΑ ΤΣΕ ΠΑΝΤΑ ΜΕ ΑΓΑΚΗ …
Τςίτα  του Νοέμβρη  .
Ο χκηνονομήα τσαι οι αγριόγιδε…..Αίσωπο …
Ένα χκηνονομήα αφήτσε ελεύθεροι τουρ αιγίδε σοι να νεμαθούνει.
Επροσέε όμως ότσι τάσου τα κατούνα σοι ανακατούτθαει τσαι άγριοι αιγίδε .
Άμα τσαι εκαγκιούτσε λοιπόν
, Εμαντρούτσε όα τα κατούνα μαζύ τσαι τα άγρια .Ταν άβα αμέρα Χιονίε τσαι ο 'κει πορού να αποσούει τα χκηνά σοι τα γνωστά λημέρια να νεμαθούνει τσαι αναγκάςτε να σι ταγήση από το έτοιμο .
Ο νομήα το λοιπόν
Εβαλήτσε πλέτερε ταγή τουρ άγριοι αιγίδε τσαι ένα γουλιάϊθι τουρ εδιτσοί σοι .
Το σκεφκικό έκει να καοκιάσει τα άγρια χκηνά με το μπόλικο φαΐ τσαι να σι ποί
Δικά σοι .
Καοσηνέβε ο τσαιρέ τσαι ο νομήα αποσούτσε πάλι τα κατούνα σοι τα λιμέρια τσαι τα λεβάϊδα σοι .
Άμα τσαι εσούτσε οπά , οι αγριόγιδε
Μαζούτθαει κουβάρι
Τσαι νία τσαι δύου για του σίνοι…
Ο νομήα άμα τσαι σε οράτσε σε εβρίε τσαι επέτσε .
Εζού βάνου νιούμου έμα πλέκιεριου από τα δικά μοι , έγκεινη ένει το ευχαριστώ νιούμου …Τότθε
Έτεοι γιουρήαει τσαι νιε απογήτθατει .
Για έντενη τον όγο έμε φυατθουμένοι από ετίου ..
Άμα εκιού έσει δίου πλέτερε νεμά του νέοι αιγίδε τότθε άμα μόλωει άλλοι πιό νέε από σενεί τότθε θα προκιμήρε του νεουτέροι .
Ο ' με χαιρουμένοι τα θιλία από αντροίποι πφι είνει κιμούντε πλέκιεριου του νέοι από του παλιοί θίλοι , γιατσί άμα τσαι ποίωει νέοι κολλεγίε θα λησμονένει
Του παλιοί ….
Καλε ξημέρουμα Τσακωνοπαρέα .
Ενεί του κολλέγοι παλιοί τσαι νέοι σε 'με κιμούντε τσαι αγαπούντε το ιίδε….
Θιλία νέα τσαι παλιά το ιίδε να κιμήνερε
Τα θιλενάδα γρούσα ντοι να μη νι λησμονήνερε..Π.
ΤΣιίτα  Αγούστου  .
Λαοί  που γλώσσαν ..
Του Πάνου  Μαρνέρη .
Ο τσύριε Σωκήρη Λυσίκατε
Τθα γιορτά νάμου τθο
Χαιρεκισμό σοι , από τα πρεσσά
Πφι επέτσε αναφέρτθε
Σε ένα Κύπριε ποιητή ο οποίε ένει
Έχου γραφτέ .
(Λαοί που γλώσσαν δεν τηρούσιν Μόνοι τους βάζουνε θηλειάν
Και θέλουν να πνιγούσιν ) .
Λαοί πφι ου 'νει
Ξεικάζουντε , ου 'νει προστατέγκουντε ,
Πφι ου 'νει
Αγαπούντε , ου 'νει κιμούντε τα γρούσσα σου ,
Ου 'νει νιούντε τα γρούσσα σου , μοναχοί σου
Είνει βάντε θελεία τσαι είνει θέντε να πριτθούνει .
Πόσα αλήθεια είνει γκριούφουντα ένταει τα
Όγια ;
Τάχα ενεί έμε βάντε θελεία να πριτθούμε ;
Θα να μου αποδουθεί έντανη α κακηγορία ;
Είνει αντέχουντε οι ίςε νάμου ετσιτάπα γουμάρι ,
Ετσιτάπα πότσουμα ;
Εζού πάντως ο 'νει κιστίου ότσι :
Έμε θέντε
Να ποτσουθούμε έντανη τα κακηγόρια ..
Ένει κιστίου ότσι θα ποίουμε ότσι ένει χρειασκούμενε , ότσι
Ένει πρέπουντα , για να αναστάνουμε τα γρούσσα νάμου .
Τσαι όλοι μαζύ θα βάλουμε νία ίςα για να ξανά τσινίουμε να
Βάλουμε το ύο το αβάτσι αν τσαι ένει νομίζου ότσι το ύο ένει μπατέ το αβάτσι
Τσαι ότσι
, Α βάνα ένει θέα πλέκιεριου άνοιμα
Για να φέρει πλέκιεριου ύο τθο αβάτσι ……..
Καλε ξημέρουμα σε όλοι νάμου …..
ΤΣίιτα  του Νοέμπρη  Τσακωνοπαρέα μη .
Να έχετε νία όμορφοΤςίτα.
Τσε άμα οι δουλείε τα τσελή είγκιαει τελειούκχουντε οι γειτόνισε είγκιαει μαζουκχουμένοι για να κουβεγκιάσωει.
Όα τα νέα απο το χωριουδάτσι , παντρίλε , νταραβέρια , καοσώρισμα του ξενιτευτοί , μιτσοπαρεξηγήσε τα νύθη μα τα πεθερά , όα ση είγκιαει περαήχουντε απο ψιλέ κόστσινε .
Κχάμποσοι βολαί είγκιαει ποίντε του τσχε τριχίλε τσε α νία έκει κόφα τσε άβα έκει σάφα .
Τα ογοδούματα , τα αρραβωνιάσματα , πόσιου κα ένει α νύϊθη , πόσιου άξιε ένει ο γαμπρέ , παινεψίλε , χλευάσματα , όα Τάσου του συζητήσε τσε πρεσσοί βολαί λιγο ντουτά το άτσι αλλά τσε λίγο παρατάνου πιπέρι…..
ΚΑΛΕ ΞΗΜΕΡΟΥΜΑ ΤΣΕ ΚΑ ΣΥΝΤΑΧΙΝΑ
Α γρούσσα ένει ο κορμό
Κλάρε τα χωριουδάτζα
Αλλά ο κορμό άμα κοφτεί
Τότθε τσι χαμπαράτζα ;
Τςίτα  του Αμάη  .
Διαστσευή τσαι γραφτε τα ΤΣΑΚΩΝΙΚΑ από τον Πάνο Μαρνέρη .
Σάμερε πρεσοί από του τέχρε του παλιού τσαιρού επφουντέτθαει .
Οι μαστόροι σε κχάμποσοι από του παλιοί τέχραι , ονουμαστοί το τότθε , ανύπαρκτοι σάμερε .
Ο τεχνικό αιώνα πφι έμε ζούντε σε εξαφανήε σε λιγοστέ διάστημα .
Το νέο πλέα ένει κυριαρχούντα.
Σε μόλις  χρόνου ,( αδιανόητε ) επφουντέε, τσαι , εξεκχρίε , το έρατσςε , το ξιόνι , το ζυγό, τα λαιμαριά , τα σβάρνα , το μπροκό
Τον εμποκό , τα ρόκα , το πφόντιλε τον άςτε τσαι τόσα άβα , τόσα πρεσσά πφι ένει πορού να γράψου σελίδε ολόκληροι … .
Εχάτθε το επάγγελμα του τσεραμοποιού , .
Ο παππού ο Γιώργο ο Λυγινέ , ο υζέ ση θόδερε Λυγινέ , τσαι ο παππού ο Λία ο Λυγινέ (κουλέ)
Ίγκιαει νιουρίζουντε έντανη τα τέχρα.
Τθα κανίνια σου ίγκιαει φτέντε του τσεράμου ( βυζαντινοί τσεράμου ) πφι πλέτεροι τσέλε του Τερού είνει ακόνη στσεπαστοί .
Ση ίγκιαει φκειάντε του
Πλέτεροι με
Κοτσινόχωμα .Νη ίγκιαει σκάφουντε , κοστσινίζουντε ,κοπανίχουντε με το κόπανε , ζυμούκχουντε με του πούε να ναϊθει σα ξύτζι , πράσουντε μετά σε καλούπι , στεγνούκχουντε 'σει ταν απότσια τσαι φτέντε σει σε ειδικά κανίνια για πρεσοί αμέρε ….
Νιλήνετε τα
Γρούσα νάμου έατθε να ποίωμε το χρήε νάμου .
ΤΣίτα  Αγούστου  .
Α συνέχεια τσε το τέλη απο το :
ΕΠΙΣΚΕΨΗ ΤΟ ΤΣ .
Ένει ζατέ ξαναζατέ μα όραμα ο 'ράκα
Σαν όα χάτθε τσε έγκεινη , όσοι βολαί τσε άν 'ζάκα .
Μα όσιου ζήνου τσε ένει πορού , θα έγκου όρπα συνέχεια ,
Γιατσί Όρπα εζήκα ευτιχιστέ , με όα ταν ανέχεια .
Σπήλη τασ' το Γαβρόρεμα τσε όμορφο τςαρδάτσι
Τσε ετίου ο θα απαρνηθού , χειμερινέ κονάτσι .
Ένταει τα μέρη είνει ιερά , υποχρέωση έν' έχου
Ναοί είνει για προστσύνημα το Πάνο εν' ερέχου ……
Έντανη α εβδημά ένει α ατςα εβδημά .
Έντανη ένει α εβδημά πφι ο Χριστέ εζαούτθε , εποτσούτθε όλοι τουρ αμαρκίλε του αντρούπου τσε οδηγήτθε το θάνατε για τον άντρωπο .
Οδηγήτθε το θάνατε για τα κηρύγματα ση .
Γιατσί σε όα τα κηρύγματα ση διατυμπανίε ταν αγάκη .
Πόσιου αχάριστε ένει ο άντρωπο : Πόσα ζήλεια τσε πόσε φτόνει ένει γκριούφου τάσου ση ;
Ένα άντρωπο έκει γιουρίζου τσαπόλυτε τσε δασκαλέγκου έκει αγάκη .
Τσε όμως ούτε τσε έγκεινη ο απαραμάτσε ατιμώρητε από του συναντροίποι ση .
Σε έτθε ξέρουντε .
Νιε δικάνει τσε νιε καταδικάνει σε θάνατε .
Νιε υποχρεούκαει να ζαουθεί το Σταυρέ ση να μπαεί το Γολγοθά για να νη σταυρούνει .
Έγκεινη νιε ένει ποίου μόνο ο άντρωπο .
Ο άντρωπο πφι ένει ο βασιλεία του ζωικού κόσμου ένει οδηγού τον όμοιε ση σε θάνατε τσε ένει πανηγυρίζου.
Τελετή ολόκληρε , γιατσί;
Γιατσί ένει άντρωπο τσε ένει αφήνου τα αιςτήματα του φτόνου τσε τα ζήλεια να νη οδηγήνουει σε έντεει του πράξε τσε ενέργειε.
Καλε ξημέρουμα ο Χριστέ να ένει πάντα τάσου νιούμου .
ΕΜΕ ΝΙΟΥΝΤΕ Τσακώνικα
ΤΣίτα  του Αωνάρη .
Ασυνέχεια τα ιστορία νάμου τα
Σκολεία.
Μετά από σκληροί αγώνε τσαι θυσίλε εκάνε α ποθητά ελεφτερία .
Τσαι έδαρη σαν ελέφτερε πλέα κράτη έκει πρέπουντα να συμμαζουτθεί
Να φκειάσωει σκολεία να αντιμετωπιστεί α αμάθεια .
Τα σκολεία άκει να ναθούνει οι θερμότσηποι πφι άκει να ατσαιρένωει τα φυντάνια τα πατρίδα .
Ένει πρέπουντα πλέα τα ελέφτερα νέα καμπτζία να μάθωει : γράμματα , σπουδάματα του Θεού τα πράματα .
Τθο Τερέ το πρώκιου κοινοτικό σκολείε ιδρύτθε , γιούρε το .
Ως το  το σκολείε
Έκει τα τζέα του Θανάση του Παραστσευά πφι ένει ερικχουμένα
Ως σάμερε τσαι ένει βόρεια από τον Άγιε Γιάννη .
Οι δασκάλοι τότθε ίγκιαει διορισκουμένοι
Από του
Πολικιτσοί τσαι ίγκιαει πλερουκχουμένοι από τα κοινότητα
Ή από του γονείε .
Το  εχκίστε τθαν αυλή του Άγιε Λία , (πφι τότθε έκει βροντατέ , έκει ερείπιε) ένα μιτσή χκίριε με δύου χουρίσματα.
Το ένα έλκει για μαθήματα τσαι
Για να απαραμήνει ο διάσκαλε.
Έκει φερίκχουντα ταν ονουμασία .
Ολοκληρουτέ δημοκικό σκολείε για τουρ υζοι του Τερού ..
ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΟΙ ΠΑΝΤΑ
Τςίτα  του Γενάρη  .
Ταργά θα οραθούμε το Τσακωνομάθημα να αποχαιρεκιστούμε έστω τσε προσωρινά …
Το ζώο έγκεινη έκει σύμβολε τα αγάκη απο του ξενητευτοί πατριώτε τθαν ταλαιπωρητά απο του πολέμοι πατρίδα .
Ο Αμερικάνο το δεξί κισινέ ση καπούλι έκει έχου ταν ταυτότητα ση .
Είγκιαει χαρατθά τα γράμματα ( .
) Προφανώς δατέ με Μασιά , μπρι το ζώ Άρει τα πορία του ξενητεμού .
Μιτσή πφι έμα τότθε έμα εντυπωσιαστέ με το πόσιου ήμερε έκει , κάτσι πφι δύσκοα έσα ερέχου τα ντόκια ζώα Έκεινη το μουάρι , ο Αμερικάνο ,ούτε νία μέτζα , μολαΐνικο σα βανί .
Τα άχουρα σε έμαει μπάντε με το δελτίε απο τον εμποκό .
Τα χερόβοα με χόντι απο το κρεβάτθα μιτσιούλικα Σάματσι έκει μαϊντανέ …
Να έτθε κα σε με υγεία προσέχετε τον ιο πφι ένει κυκλοφορού.
ΕΜΑ ΝΙΟΥΝΤΕ ΤΣΑΚΩΝΙΚΑ
Τςίτα  του Δετσέμπρη  : Α Τσακωνοπαρέα .
Ο ΑΓΙΕ ΒΑΣΙΛΗ : Διαστσευή τσαι γραφτέ ΤΘΑ ΤΣΑΚΩΝΙΚΑ: από τον Πάνο Μαρνέρη
ΣΑΜΕΡΕ ΕΝΙ Α ΤΕΛΕΥΤΑΙΑ ΑΜΕΡΑ ΤΟΥ  .
ΓΙΑ ΚΧΑΜΠΟΣΟΙ ΤΟ  ΕΚΙ ΝΙΑ ΚΑ ΧΡΟΝΙΑ , ΓΙΑ ΚΧΑΜΠΟΣΟΙ ΑΛΛΟΙ Ο 'ΚΙ ΤΣΑΙ ΤΟΣΙΟΥ ΚΑ .
ΟΠΦΟΥ ΤΣΑΙ ΝΑ ΕΝΙ ΕΝΤΑΝΗ Α ΧΡΟΝΙΑ ΕΝΙ ΦΥΑ ΤΣΑΙ ΕΝΙ ΟΑΡΙΑ ΝΙΑ ΝΕΑ ΧΡΟΝΙΑ ΤΟ  … ΝΕ ΤΟ ΚΑΛΕ ΝΑ ΝΙ ΔΕΤΘΟΥΜΕ ………..
Άγιε Βασίλη ένι παρήου από τα Τσεσαρεία
Εν'ίκχου εικόνα τσαι χαρκί χαρκί τσαι κααμάρι
Βασίλη από κια έσι παρήου τσαι από κια έσι κχαμπαίνου
Κάτσα να φάρε κάτσα να κίερε κάτσα να τραγουδήερε
Ενίου α Μάτη μι τραγούϊδα ο με μαθήτσε
Αν έσι τσαι γραμμακικό Άλε ταν αλφαβήτα
Το μαγγούρι ακχουγκίε να αλεί ταν αλφαβήτα
Τσαι εβρέε το αφεγκικό τον πρεσιουχρονιστέ νη (πασιουχρονιστέ)
……………..Εμέ Νιούντε Τσακώνικα …
……..Εμέ Νιούντε Τσακώνικα……..
ΤΣίτα του Οχτώβρη  .
ΤΣιάχουντε τάνου του γραμμέ του τρένου Εσούκαμε τα γέφυρα τα Παπαϊδά τσε από όρπα τα Γραβιά .
Αραμάκαμε όρπα νία αργακηνά τσε ταν άβα μέρα , πάντα πεζοι , Εσούκαμε ταν Οινόη .
Απο όρπα το τρένο να μου ενέτζε ταν Αϊθήνα .
Με δάκρυα τσε με αναστεναγμοί ο τσείε ο Σαρκίβορα τελειούτσε ταν οδοιπορικά ση εξιστόρηση τθο Αλβανικό μέτωπο .
Εζού κατασυγκηνητέ αφιερούκα έγκεινη το μιτσή κείμενε τουρ ήρωε του  .
Το κείμενε έγκεινη να άρει ταν θέση μαζυ με το δάφνινε στεφάνι για έντεοι πφε αφήκαει τα τελευταία σου πνοή τθο πόλεμο τσε να θεωρηθεί σαν ένα ταπεινέ τσε ευλαβικό μνημόσυνε.
Υ.
Γ.
Ο τσείε μη ο Στράτη ο Μαρνέρη με έκει έχου πετέ ότσι εκάνε τον Τερέ με του πούε απο τα Καβάλα με ταν οπιςτοχώρηση ..
Σάμερε ένει το τέλη του μήνα αλλά τσε το τέλη τα ιστορία νάμου
ΕΜΕ ευχαριστούντε το Γιάννη το Κορόγο πφι εκαταγράβε έντανη ταν όμορφο ιστορία τσε το τσείε Νιχάλη Σαρκίβορα πφι νιε διηγήτθε .
Ενεί (Α ΤΣΑΚΩΝΟΠΑΡΕΑ ) ο τελειούκαμε παρά έμε συνεχίζουντε τα προσπάϊθα νάμου.
.ΤΣΑΚΩΝΟΠΑΡΕΑ ΜΗ
Ο θα νη κιστήετε άμα μάθετε ότσι όα τα παραδοσιακά κειμήλια είγκιαει κουβαλητά ταν αυλή του σκολείου , όσα ακόνη είνει απαραματά το τόπο σου , όσα ο χάτθαει τσε ο άνει πατρίδα .
Εμαζούτθαει απουρτέσε απο το παληέ σκολείε έτοιμα να ποίουει κατάληψη .
Τσε τσι ου είγκιαει φερτά τσε μαζουτά .
Αργαλειοί , ανέμε , ρότσε , τέτζερα , γουιδία , Μύλοι του καφέ , σιούγε του καφέ , κούβελοι , ταγάρια , σαγίσματα , βραχάνια , ζηπούνια , φουστανέλλε , σορκάϊδα , κουμπούρια , καρυοφίλια , τσιουμπέδε , πουκαμίσε , μπολκάτζα , σιλάχια , φέσια , τςερβολαδίε .
Είγκιαει όα μαζουτά Όρπα απο όλοι του γειτονίλε του Τερού..
Καλέ νιούμου ξημέρουμα με ΥΓΕΙΑ ….
Να νιλήνετε Τσακώνικα .
Μην αφήετε τα γρούσσα νάμου να χαϊθεί .
Γιατσι ενει έμε Τσάκωνε τσε …..
Τσίτα  τού Δετσέμπρη  .
Διαστσευή τσε γραφτέ τα Τσακώνικα , απο τον Πάνο Μαρνέρη .
Σε έντανη ταν ιστορία ένει έχου γραφτέ πρεσσά , απο του διτσοί μη μαθητιτσοί χρόνου τον Άγιε Λίδι .
ΟΜΟΡΦΟΙ ΧΡΟΝΟΥ .
Χρόνοι πφε θα μη αραμάνει αξέχαστοι .
Χρόνοι τα φτώχεια .
Χρόνοι πφι επρωτοξενιτέμα .
Έγκου παρίου τον Άγιελίδι για τέσσερι χρόνου πφι αργούτερα ενάτθαει  ολόκληροι χρόνοι ταν Αμεριτσή .
Χρόνοι πφι εμπήκα τα πρώτε μη επανάσταση ,τα δικά η επανάσταση .
Χρόνοι πφι οι αποφάσαι πφι άγκα τότθε , εχαράνει το υπόλοιπο τα ζωή μη .
ΤΟ ΜΕΤΟΧΙ ΤΑ ΚΑΡΥΑ , τον Άγιελίδι το κονάτσι μη , δίπα απο τον Αγιε Γιάννη α φημιστά ( βίλα Μαρνά ) .
Να αναπολέου Σάμερε τουρ όμορφοι έτεοι χρόνοι
Πφε αγρούσα ο 'κει σε σκαμνί , μα βασίλισσα με σκήπτρα τάνου σε θρόνοι
Περίπατε τθα Παλιόχωρα .
Από τα τοποθεσία  Σέλιθε .
Οι δύου μιτσοι αλεπούδε παιγνιδαρίζουντε συνταχούλια .
Τςίτα  του Σερικχή  .
Γυρόγοι τσαι αβουγουλάδε του τόπου
Ο Γιάννη ο Εγγλέζο (Γριά)
Ο Κώστα ο Ποδόλη ( Κωσταφίλη ) τσαι ο Γιώργο Λυσίκατε ( Κουλουμπίνα ) .
Γιουρίζουντε του γειτονίλε με τα κοϊθίνια τσαι τσάχουντε προσεχκικά
Αγοράντε ίγκιαει τα αβουγά από του νοικοτσιουρέ .
Άλλοι οι γυρόγοι τσαι παλιατζήδε πφι τα κατοχή , αλλά τσαι μετά ερέκαει ταν ευκαιρία τσαι ξεψαχνίαει από του γουναίτσε όα τα παλαιά χαλκούματα , με ατςά αξία για φραγκοδίφραγκα …Γιάκεινη εχάτθε
Πλέτερε πλούτε του λαϊκού νάμου πολικισμού .
Ποίερ ένει ξέρου κια μεταπουλήτθαει τσαι σάμερε είνει νατά στολίιδα σε άλλοι τόποι ,σε άβα αρχοντοκόνακα ….
Τσαι να καθώς α θύνηση τα σκέψη νάμου ένει ποία το ταξίδι σοι
Εκοκιάε α σειρά
Του Τσαμπάσηδε…
ΕΜΕ ΚΙΜΟΥΝΤΕ ΤΟΥ ΠΡΟΓΟΝΟΙ ΝΑΜΟΥ ΕΜΕ ΚΙΜΟΥΝΤΕ ΤΑ ΓΡΟΥΣΑ ΝΑΜΟΥ ΓΙΑΚΕΙΝΗ ΝΙΕ ΕΜΕ ΝΙΟΥΝΤΕ …
Τςίτα  του Σοτθέμπρη το  .
…… Εμέ Νιούντε Τσακώνικα ..
ΤΣΙΤΑ  του Σοτθέμπρη  .
Κάθε αργακηνά ο παππού σε έκει αλείφου με ξύτζι τσε σε έκει κρεμένου κοντά ταν ικχάρα να στεγνούνει.
Κάθε συνταχινά μπρι ση φορέου εκει σκορκίχου τάσου νία χούφτα κίτουρα , για σιόμαση.
Σε κχάμποσε τσερέ το Τερέ , όπφου τσε τα αβα χωριουδάτζα , εκάναει οι Ιταλοί .
Είγκιαει ποίντε πλιάτσιχο σε όλοι του Τσέλε .
Είγκιαει αρίκχουντε του κότθε , το κρασί , τα αβουγά , το άρτουμα τσε τον άντε .
Για ενίου α ατςα μη ένοια έκει , οι λαδίε μη .
Θα σ' ερέσωει τσε θα μη ση άρωει έμα σκεγκούμενε .
Σε άγκα τσε σε γκριούβα τα καμάρα ,ανάμεσα σε δύου δεμάκια χόντη.
Ο' κει μέουντα μη τσίπτα άλλιου οξόν απο του λαδίε μη .
Οι Ιταλοί ποτέ ο σε 'ρέκαει .
Όμως σε ερέκαει οι πφογκιτσοί τσε σε εμπήκαει κομμάκια .
Ίσως απο φτόνε ή α νυρωϊδία από το ξύτζι .
Είγκιαει έχουντα τσε ένταει το ιίδε άδοξε τέλη όπφου τσε α Κοτσίνα .
Εζου πάντα θα ση θυνηκχούμα .
Είγκιαει τα πρώτα μη τςέρβα τσε εδούκαει σόμαση του πούε μη τσε πλέκιεριου τα ψιούχα μη ..
Επφέρη με τα Τσακωνοοαρέα , περαήαμε ωραία
Τα γρούσα Ενιλήκαμε τσε το καφούτςι εγκίκαμε….
Τςίτα  του Αγούστου  : α Άουνα: του Πάνου Μαρνέρη : Πραστέ γιορτά συλλόγου καπετάν Γιωργάκης
…………..Εμέ Νιούντε Τσακώνικα ……………
Το   του Διαλόγου : α Άουνα : του Πάνου Ναρνέρη .
Πραστέ γιορτά του συλλόγου ΚΑΠΕΤΑΝ ΓΙΩΡΓΑΚΗΣ
Γιωργού : Να σταυρούει τσαι ο Γιώργο ταν άουνα , ορή φέρε τσαι γκάνα σίνακα Γιαννού…
Γιαννού : Θα απολύου δύου με το Γιάννη , σάρι έχα έσι ;
Γιωργού : εκόβα ογή τσαι γκάνα δύου εβδημάε
Γιαννού : ένα μονάχα κόβερε ;
Γιωργού : εκόβα δύου τςία , αλλά ου 'νι τα προκοκή , ένα ένι έτρου ορή ένι προκόφουντα λιγάτσι .
Γιαννού : τα δουλεία νάμου να
Ποίουμε , σάματσι
Θα σι βάλουμε για
Μόστρα πλέα .
Γιωργού : Ορή επέκα να φκειάσου γκάνα σαβοράτσι άρτουμα Παξιμάϊδι τσα γκανία ντουμάτα ,
Τσι έσι αούα τσαι εκιού .
Γιαννού : με παλιοδεήματα θα νι μπάλερε ;
Γιωργού : Τσι να φκιάσου βρε Γιαννού ;
Γιαννού :θύε γκάνα βούλε Χριστσιανά πφι έσι έγκα να νι μπάλερε με παλιομελιτζανοφάσιουα
Τσαι με άρτουμα…
Γιωργού : Ορή αφού πέτσερε θα βάλερε εκιού το βούλε άμα τσαι μόλει α σειρά ντι , μη πάθουμε τσαι τσίπτα ,
Πάσα
Αμέρα κρίε ο 'νι ότσι καλύτερε ……
Γιαννού : Αμ έτρου άλε ντέεεε το νιάξιμο το δικό ντι ένι α υγεία ;
Γιωργού : Ο σι αούα μι θα ντι τσιτάτσει πάκουμα το σαβόρι ;
Γιαννού : Όχι δα αλλά το βουλί όπφου τσαι να νι ποίερε….
Βουλί ένι .
Οι σιατέρε σου κοτζιά γουναικαρίε τσιόατες , έτοιμοι για παντρεία τσε οι δύου .
Από το κχρίσιμο τα έρια , το τσάμα ,το νέσιμο τα ρόκα με τον άστε τσε το πφόγκιλε , ταν ανέμη να νη ποίωει θελίε ,
Το βάψιμο , ως να φκειαχτεί το χράμι τσε ο Τςιλικα .
Όα είγκιαει περούντα από του χέρε σου τσε πάντα βοηθούα α νία ταν άβα .
Χρυσοχέρε τσε οι δύου .
Μιτσή τότθε τσε εζού , έμα παίζου πότε τα νία αυλή τσε πότε ταν άβα .
Χαιρουμένοι είγκιαει τσε οι δύου γειτόνισε τσε να μου είγκιαει καμαρούκχουντε ..
Ενεί , φωνηάντουντα τσε αρακαλίζουντα όπφουρ έμαει παίζουντα
Το γκρυφτούλι , το τσυνηγητέ , το ξυλίτσι , το Χιούρε , το γκούζο.
Από ταν αυλή τα Γιωργού τσε τα Νικοού ένει έχου του καλλιτέροι αναμνήσαι σα καμπτζί …..
Τςίτα  του Νοέμπρη  Τσακωνοπαρέα μοι .
…… Το αηδόνι τσαι το Ξιφτέρι … Αίσωπο….
Νια βοά ένα αηδόνι έκει αψεά σε ένα Τςούα
Τσαι έκει
Τσελαηδούντα
Όπφουρ έκει ταχκικά ποίντα .
Ένα Ξιφτέρι
Πφι νι οράτσε , κεινατέ όπφουρ έκει , ορμήε τσαι νιε κιάτσε .
Έκει έτοιμο
Νι κχαπουλιάσει , αλλά το αηδόνι άμα τσαι εκαταβήτσε το τσίνδυνε αρχινήε τα παρακαλετά .
Έκει παρακαούντα
Το Ξιφτέρι
Να νι τσαφεί
Τσαι να ζάει να κιάσει ένα άλλιου πουλί με πλέκιεριου κρίε για να χοντάτσει , γιατσί το ιίδε έκει αχαμνέ τσαι
Κοκαλιάρικο .
Το Ξιφτέρι άμα τσαι ενιάτσε τα παρακαλετά , απαντήτσε 'νει.
– Εζού άκει να έμα τελεία άνοε τσαι κουϊθοτσούφαλε άμα ντε έμα τσαφήντα από τα νύχια μοι πφι ντε 'νει έχουντα
Σίγουρε
, Για να να τσυνηγίου κάτσι πφι
Κα , κα ούτε ορούντα ένει …
Έτρου τσαι με τουρ αντροίποι :
Είνει άνοοι , κουϊθοτσούφαλοι
Τσαι πλεονέχτοι , όσοι
Είνει παλαίγκουντε να αποχκήσωει πλέτερα τσαι είνει
Παρατούντε ένταει πφι τσιόα είνει έχουντε του χέρε σου τσαι τα κατοχή σου .
Να έμε ευχαριστητοί με όσα εμ' έχουντε .
………Μιλάμε Τσακώνικα …………
Τςίτα  του Φλεβάρη  ..
ΤΣίτα  του ΦΛΕΒΑΡΗ  .
Έατθε καού κοκιάστε ,τα γρούσσα να νιλήουμε
Παντού να 'η διαλαλήουμε , μπίτι να μη ν' αφήουμε .
Α γρούσα ένει αγκατητά τσε θα νη ξεαγκατίουμε
Ενει θα νη νιλήνουμε τσε θα νη αναστάνουμε .
Οράτε .
Α γρούσσα μη χαϊθει ;
Ενεί ο νη νιλήμε ;
Αμ σο κακότθο Τσάκωνε , έτρου θα 'η παρατήμε ;
Τςίτα  του Γενάρη : Α Τσακωνοπαρέα .
— Κια έσι σιάτη μι καούρ εκάνερε , πφου να μη ντι ψιλιάσου καρδία μι πάσα αμέρα πφι ένι περούα έσι γινουμένα τσαι πιο όμορφο.
— Έα βρε παππού μ'έσι ποίου τσαι ένι
Κοτσινίζα…
— Να μη ντρέπησιου όγο του ότσι ο παππού ντι ντ'ένι αού ότσι έσι ομορθιένα καρδία μι, ίσια ίσια πφι εζού ένι καμαρούκχου τσαι εκιού ένι πρέπουντα να χαίρησιου …..
—Για Άλε μι παππού μι πφουρ εζάτσε επφέρη ;
— Χαχαχα κάτσα χάμου τσαι νιάε να νίνερε …
—Έμα έχου ένα παλιοπαντέλονε τσαι εμποίκα έκεινη πφι με πέτσερε.
— Τσι εμποίτσερε παππού ;
— Να άγκα τα ψαλία τσαι νιε κόβα σε δύου τςεί μερίλε τθο κάθε γούνα , νιε βαλήκα σε νία ατςά λεκανίδα εξερία κχάμποσε χλωρίνη τάσου τσαι ύο τσαι απέ νιε Μπαλήκα τσαι νιε απρούκα να στεγνούει.
—Τσαι γιατσί νιε 'μποίτσερε έγκεινη ;
—Ορή εμποίτσε λιαρίε χαχαχα ουουου εζουρλίσμα μα το Θεό !!!
— Χαχαχα παππού μι μοντέρνο κουουλ..
Τσαι απέ;
— Νιε φορέκα τα σύνταχα εφορέκα τσαι τα τσουράπια ανάποδα τσαι χάϊντε για το καφενείε ..
—Χαχαχα έμα θέα να έμα όρπα να οράου τα σούκχα του παππού Νιχάλη …
—Ουουου σιάτη μι ό'σι αούα μι τσι γέλια α καψο Μαριγώ α καφετζού εκακιουρήστε τάνου σι
Καλε ξημέρουμα τσαι να γελήνετε , το γέλιε ένι μακριουζωήα….
Ο ' μα έχουντε ορατέ ποτέ έτρου κουμπάρε .
Ησύχασε λιγάτσι μπάτσε έχουμε τσίπτα παρατράγουδα .
– Τσι παρατράγουδα κουμπάρε ;
Εμπλέαμε … – Θα πάθερε τσίπτα ησύχασε ….
Ο πρόκειται να πάθουμε κάτσι πλέκιεριου ή χειρούτερε από ότσι έμε παθητοί ..
Εκιού μπάτσε πάθερε κάτσι τσε αραμάρε σακάκη κάψο κουμπάρε…
Σακάκηδε έμε όλοι νάμου κουμπάρε πφι ο 'με μπλέγκουντε ένταει τα θέατρα τσε να βάλουμε σουστοί αθροίποι να λιούνει ή να κόψουει το κχόμπο….
-Κια θα ση ερέσουμε κουμπάρε ;
Ένει πρέπουντα να φύτσουει όλοι κουμπάρε , Τάσου τα Βουλή , τάτσου απο τα Βουλή , ατςοί , μιτσοί , νέοι τσε παληοί…
Ανανέωση κουμπάρε , ανανέωση .
Εμέ Νιούντε Τσακώνικα … Κ
Απο όρπα ( το τηλέφωνε ) είγκιαει παρήντα κα αλλά τσε κακά μαντάτα .
Ο ανέκοπο ταχυδρόμο , Νιχάλη Καρδαρά , με τα Καραμούζη έκει μεριάχου τα γράμματα , πφι όλοι είγκιαει περιμέντε με λαχτάρα , σε όα τα χωριουδάτζα , απο το Τερέ ως τον Άγιε Λίδι .
Κάθε βοά πφι έμαει αρίκχουντε νία κα είδηςη ότσι , ο στρατέ νάμου, Νιτςητή , έκει απολευτερούκχου νία νία του πολικίλε τθα Βόρειε Ήπειρο χαρά έκει γιομήνα του καρδίε νάμου .
Ενεί τα καμπτζία έμαει Τςάχουντα τσε έμαει ντήντα του κχαμπάνε χαρετά τον Άγιε Γιάννη , τσε έμαει φωνηάντουντε .
Τα νία αμέρα : ετσιτάε α Κορυτσά .
Ταν άβα μέρα το Τεπελένι , το Αργυρόκαστρε , α Πρεμετά , οι Αγιοι Σαράντα ……..
ΚΑΛΕ ΞΗΜΕΡΟΥΜΑ ΤΣΕΛΣΙ ΜΕ ΥΓΕΙΑ …
Τα χούρα πφε ζάτε , προσοχή να μη ξεχάτε
Αγαλιανά να τραγουδήτε τσε τα γρούσα να νιλήτε .
………Εμέ Νιούντε Τσακώνικα .
Σαν εθυνήμα έγκεινη τα χέρα μη εβαλήκα ,
Ετρου για να σιγουρευτού , αν τςίχε εμπαλήκα .
Εχαμογιάκα ανάλαφρα ,ορθά πάλι ετθάκα
Με το μαγγούρι μη βοηθέ το μονοπάκι εκιάκα.
Α κάψα έκει αφόρητε , ο ήλιε έκει δέσου
Αναρωτήμα Τάσου μη το τσι έμα ψαφού να ρέσου
Θυμούκα με τα σκέψη μη , μα άλλιου ο 'μα αντέχου
Το κάθε μη βημακισμό πιο δύσκολε εμα 'ρέχου…….
ΚΑΛΕ ΞΗΜΈΡΟΥΝΑ ΜΕ ΜΠΟΛΙΚΟ ΥΓΕΙΑ
Όλοι νάμου θε να ζάμε
Α Γρούσα νάμου ένει γιορτάζα
Για το θρόνε ση ένει καλπάζα…..
Τςίτα  του Γενάρη .
: Για του νέοι .
Εκατσίκα  δάγκωσα
Εμπιά  μπελάς
Εκατσίκα
Τα χέρα μοι .
Έσει έχου γούστο , μα τα χέρα ντοι ρε κακόμερε ;
Να έμα ίκχου νία κονά , εζάκα νά κατσίου να νι κόψου με τουρ όντου τσαι αντί για τα κονά κατσίκα το δάτθυλε
Νιάε μοι να ντι αλήου τσαι κάτσι άλλιου
, Το κούε ντι να μη νι αφήνερε λιουτέ
Θα κατσεί γκανένα τσαι θα ερέσερε τον εμπιά ντοι .
Εζού για καλέ
Νι επέκα τσαι ερέκα την εμπιά μοι
Ο 'μα βούκχου νι το κοφτέ μοι καλλίτερα τσι έμα Θέου πφι νι
Έμα
Ανοίντου
, Τον εμπιά μοι ερέκα .
Θιλενάδε τσαι θίλοι ….Με το καλε να ξημερουθουθούμε ..
Τςίτα  του Οχτώμπρη  :Α Τσακωνοπαρέα : Τερέ τσαι Τσακωνιά από το βιβλίε του Γιάννη Κορόγου Διαστσευή τσαι γραφτέ τα ΤΣΑΚΩΝΙΚΑ από τον Πάνο Μαρνέρη .
Τςίτα  του Οχτώμπρη : Τσακωνοπαρέα .
Από το Βιβλίε του Γιάννη του Κορόγου …..
Διαστσευή τσαι γραφτέ τα Τσακώνικα από το Πάνο
Μαρνέρη .
ΤΕΡΕ ΤΣΑΙ ΤΣΑΚΩΝΙΑ
Από τον ιερέ ντι το βωμό , έα ανάμεσα νάμου
Με το χρυσέ το άρμα ντι , Απόλλωνα Τυρίτα
Τα φκύα τα γνώση σκορκίερε, τθο νου τσαι τθα καρδία νάμου
Χαράς τραγούϊδι α λύρα ντι τθα νίκη τσαι ταν ήττα ..
Τθα κορφά του Άγιε Λία τθο Σερνιάλι έκι ναό αφιερουτέ τθον Θεό Απόλλωνα.
Ερέσταει από το καθηγητή Ρωμαίο το  πρεσσά πράματα μαζί με το άγαλμα πφι έκι φερίκχουντα ταν επιγραφή
«ΑΠΕΛΛΩΝΙ ΤΥΡΙΤΑ».
Όσα
Ερέσταει είνι μαρτυρούντα ότσι ο Τερέ τα Τσακωνιά έκι έχου
Σκέση με ταν «ΤΥΡΟ» τα Φοινίτση τθαν Ασία .
Οι αλλαργηνοί Φοίνιτσε είνει οι πρώτοι πφι εγκαταστάτθαει τον Τερέ τα Τσακωνιά γιούρε το  μπρι το Χριστέ.
Από ότσι ένι δενάχουντα οι σπουδαίοι ναυκιτσοί, οι Φοίνιτσε, εσούκαει το χειόθασσε του Τερού
Ατζυροβολήαει ,όπφουρ ήγκιαει
Ψαφούντε τσαι κχαράχουντε ταν τύχη σου σε τσινούρτση τόπο με προστάτα σου τον Θεό Απόλλωνα ούγειε νι δούκαει το όνουμα Τυρίτα.
Α ομορθία τσαι α ασφάλεια πφι σε προσνέτζε ο τόπο σε μποίτσε να απαραμάνει, τσαι να χκίσωει ταν πολικεία ούγειε νιε δούκαει το όνουμα τα αλαργηνά σου πατρίδα .
Καλε ξημέρουμα τσαι όμορφο συνταχινά .
ΕΜΕΝΙΟΥΝΤΕ ΤΣΑΚΩΝΙΚΑ …
Τσίτα  του Γενάρη το  .
Μόλις άκει θα ζυγούνει τσε σούσουει το τελευταίο κομμάκι τα χούρα άκει να νη σερίτσωει σταυρουτά τσε με του τθάχου άκει να πρέτσωει Σταυρέ , έκει θα σβαϊστεί τον Άγιε τσε το φαέ απο το πρετθέ Σταυρέ έκει θα ανακατουϊθεί με το πφράμα .
Του σεριτθοί χούρε πφι ου 'γκιαει έχουντε Κουρκούλια είγκιαει νεμούμενα τα κχινά τσε τα προύατα .
Γιομήνου έκει ο κάμπο τα Παλιόχωρα με γιδοπρούατα .
Παντού ζωή , χαρά τσε ευτυχία .
Γκάνα Αγουστσιάτσιχο βρέχο έκει φερίκχου ταν ανησυχία .
Περούα έκει όμως α μπόρα τσε έκει αφήνα τα δροσερά ανάσα ση .
Περάκαει έτεοι οι χρόνου .
Α εξέλιξη άε το ρυθμό τσε το τρόπο ζωής .
Α Παλιόχωρα ό 'νει έχα του παλιοί ση δόξε .
Όμως ένει απαραμούα το προστσυνητάρι τθα μνήμη νάμου .
Εσέβε τσε ατσαιρέτζε γενιέ ολόκληροι τσε επλουκίε του παιδιτσοί νάμου αναμνήσαι .
Κάθε βοά πφι έμε έγκουντε τα Παλιόχωρα ας ένει ένα ταξίδι τσε ένα ευλαβικό προστσύνημα , νιε ένει αξίζα ……Τσε κάτσι παρατάνου ….
ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΗ …
Του τθάχοι Σταυρέ να πρέτσουμε ,
Τον Άγιε να ση σβαήσουμε
Το πφράμα ο φαέ να μπάει
Α γρούσσα ποτε να μη γεράει ….
Τςίτα του Σερικχή  .
Φασαρία τα Βρύση του Πολίτα …
Α βρύση του Πολίτα έκει
Ποκίχα όα ταν τάνου γειτονία του Τερού .
Έκει το μέρη πφι ίγκιαει ποκίχουντε τα ζώα σου πρανίζουντε τσαι κχρίζουντε τα χοντρά ιίτα ,ποίντε του μπουγάδε σου , κχρίζουντε το φαέ , τα άχανα .
Έκει το μέρη πφι έκει θα ζάει ο νέο να άρει ένα γλυκό χαμόγελε από τα νέα έκει το μέρη πφι άκει να μαζουτθούνει οι γουναίτσε για το γνωστέ ξόμπλιασμα ,
Έκει το μέρη πφι έκει θα δροσίσει
Το διψαστέ διαβάτα .Του καουτσαιρινοί μήνοι το ύο έκει λιγοστέγκουντα , τότθε έκει αβέντα μέρη έγκεινη πφι θα οράμε σε λίγο ..
Πρόσωπα : Νικοού ,Ερήνη ,Γιωργού ,Βασίλω ,Μαριγώ, Τούλα , Λία ..
Νικοού : τσε 'σει ποία Γιωργού
, Α ούρα κα τσιόα .
Γιωργού: Τσί να ποίου Νικοού , όργη επέκα να μόλου να κιάσου καννιά
Κχιαούα υίο .
Νικοού : Α ούρα κα Βασίλω , Μαριγώ , Τούλα ,τσε εμού όργη ;
Βασίλω : Καόστο τα Νικοού .
Ναί όρεγη , ΕΜΕ έχουντε κάνα δύου ούρε με τα καψο
Μαριγώ τσε τα Τούλα
Μαριγώ : ΕΜΕ Απαντέχουντε ταν Ερήνη , τσι
Να ποίωμε.
ΤΟΥΛΑ:Ο
'Νει αούα να τελειούει τσε έντανη α Μαργουτά ;
Νικοού : α ούρα κα τσε σ' ετίου
Ερήνη , ο 'σει νιούα καθόλου .
Ερήνη : τσι να αλήου ;
Όρεγη απο τα μεσάνιουτθα
Μα όνει έχουντα κχιαούα , απατσιάκα ……
Γιωργού : εσούστε τσε τα τσέα εσούστε
Τσε τα βρύση …
Τούλα
: Ούτε Αδά , ούτε Στερνί , ούτε Συτζά ,ατςέ το κακό ..
Βασίλω : αφού τσε α κάτου βρύση πφι ο 'νει στερευτά ποτές μαθέ ίσια πφε 'νει στρατζίχα ….
Μαριγώ : Ούτε τσε τα κηγάϊδα τθού Γιωργουλή , άφε πφι είνει Κλειδαμπαρουτά …
Γιωργού : Τσε
Τα κάτου γειτονία α βρύση του Τράκα κχιαούα ,
Κχιαούα ….
Τούλα :
Τσε τα κηγάϊδα τάνου γουναίτσε στρατζίαει .
Πφού θα ποκιστούνει τα ζωντανά ο 'τθε αούντε μη ;
Βασίλω : Ως τσε το ντόκιε βρε γουναίτσε , τσε θα αποναθούμε ;
Μαριγώ : Ο
Θεό ένει ξέρου, θα έχει τουρ όγοι ση …
Νικοού : Τσι να αλήου βρε γουναίτσε , όρεγη ο 'με
Έχουντε ύο να κίουμε τσε κάτσι χριστσιανοί , να μη ξονομακίχου , είνει παρείντε τα νιούτθα ποτσούντε ύο να ποκίσωει τα Λαλούϊδα
Μαριγώ : Σο κακότθο
Αμ Ποίερ ένει έχου ταν άειδα να παρήτθει νιούτθα κάψο Νικοού .
Βασίλω : Τσι να αλήου ;
Ήμαρτον , Ήμαρτον .
Γιωργού : Τσι να αλήερε τσε εκιού α καψερά ;
Τούλα : Πρώτα οι αθροίποι τσε απο λίγο λίγο να σούσει για όλοι
Νικοού : Εζού μα ταν Έωνη
Το καρβούνι θα Μπάλου.
Ο 'τθε ορούντε α άβα ένει έχα γιομιστέ  κουνίλε τσε εβαλήτσε τσε μπετόνι , μα πφι να νη οργιστεί
, Ο 'νει ορούα σαν πόσοι έμε
Αντεχουμένει ;;;;
Ερήνη : τσι έσει μπαμπαλίζα τσε σταμοδέρα
Νικοού , γιάκεινη ετθάκα όα νιούτθα …
Νικοού : Κάψο
Ερήνη ο πέκα να μην άρερε , μα τσε εκιού νιε
Παραμπήτσερε .
Βασίλω : όσιου έμε αρίκχουντε ενεί όλοι , έσει αρίκχα μοναχά ντη …
Τούλα: Απο λίγο να σούσει για όλοι βρε
Ερήνη , τσε εκιου α σκοκεινά νιε παραμπήτσερε .
Ερήνη : Ο 'νει κειράζα τσε γκανένα .
Νικοού : Ο 'σει κειράζα ;
Καλά ο 'σει ντρεπουμένα ;
Γιωργού : Να μου φαήτσε
Καΐα για να γεμίσουμε ένα
Κουνάτσι
Τούλα : Τσε ακόνη ο Άγκαμε σειρά
Μαριγώ : Μπαϊλιάκαμε τσε αποστάκαμε να απαντέχουμε ετίου .
Βασίλω:
Μα τσε εκιού βρε Ερήνη γιομήτσερε  κουνιλέςε , τσε έδαρη εβαλήτσερε τσε μπετόνι ;
Μαριγώ : Κα ένει αούα α Βασίλω !!!
Νικοού : Τέλειουτσε Ερήνη ….
Ερήνη : ποίε μη τα χάρη ;
Χμ ακόνη ο κάνερε έσει Τσιούνα τα νύχια ντη για καβουγά με φαινούμενε .
Νικοού : Όρα μπάτσε τη φοζατθού ….
Ερήνη : Για όρα κακομοίρα … Πρεσσά ντε ένει κχοντούκχα …
Νικοού : Άλιου τσ' έγκεινη ….
Μα καλα τσι ντε μπήκα ;
Ερήνη : Τσι με μπήτσερε τα κακά ψιουχρά ντη μέρα με μπήτσερε , έγκεινη με μπήτσερε ….
Νικοού : Ντ' οργήστε ο Θεό με φαινούμενε.
,!!!
Ερήνη : τσε ετίου ο διάβολε ..
Νιάτσερε οπά ….
Γιωργού : Επέκαμε νία κουβέντα μη μαούμε τσιόα τόσοι χρόνου γειτόνισε ;;;;;
Τούλα : βρε γουναίτσε ο θα μπάλουμε όα νάμου τα ξόμπλια εδαρη !
Νικοού : Ο νιάτσερε τσε πέτσε ;
Με μαζούκχα πρεσσά επέτσε
Βασίλω : Εα ο κειράζουντα ….
Δει
Τόπο ταν οργή
Μαριγώ : όλοι κολλέγισε έμε , να μη μπάλουμε τουρ εψιλοί νάμου
Αναμεταξύ νάμου …
Νικοού : Τσι θα αλλεί ο 'νει
Κειράζουντα Βασίλω ;
Ερήνη : Βρε Βασίλω το Θεό ντη , εζού ένει φταί πφε 'νει έχουντα λίγο ύο
Νικοού : Λίγοι να είνει οι ούρε ντη πφε θα μ' αλήερε εκιού ;
Ενέτζερε
 Κουνιλέςε τσε μπετόνι απανούσε …..
Ερήνη : Ούτε να μετςεί ο νοούα
Νικοού : Ου 'νει  είνει πέντε ….
Σούσμαει
Έδαρη , ο 'νει ο
Γιάννη ένει Γιαννούλη .
Ερήνη : ότσι ένει θέα ένει ποία …
ΤΟΥΛΑ : Βρε χριστσιανά τα τσέα ντη ποίε ότσι έσει θέα αλλά ορεγη….
Νικοού : Έγκεινη επέκα .
Έσει ποία ότσι ντη κχαμπαήσει τσε τθο διάτανε οι άλλοι ….
Ερήνη : Τσι έσει αούα τσε έσει αούα
Πφι να ντη αλλεί ο παπά ταν αβουτάνα .
Βούενει μπάτσε ντ' άρει τσε ντη τθαΐσει .
Τούλα : Γουναίτσε ορή κακότθο Σεργούνι ενάμαει …
Ερήνη : Όρα κακομοίρα ο 'νει έχανει σε τσίπτα να Μπάλου τα σκολιανά ντη τα φόρα…….
Νικοού : Να ντη κακιουρήου ….
Άμα το Θεο πλέα … Τσι σκολιανά να μπάλερε πφι αμα ανοίτσου το κοφτέ μη ο θα ντη ξεκχρίσει ούτε α θάασσα ;
Μαριγώ : Βρέ γουναίτσε αμάν πλέα … Νιε χοντριάγκαντε τα δουλεία.
Βασίλω: Τέλειου τσε εκιού βρε Χριστσιανά
Ερήνη : Εμπήκατε κόμα όλοι έδαρη ;
Γιωργού : Όρα κακομοίρα μη ξεστομίσερε τσίπτα ;
Αρτσετά νιε βούκα το κοφτέ
Μη τόσα ούρα ;
Μπάτσε άρου κανιά κχριανίδα τσε ντη στραβού…..
Ερήνη : Όρα τσι άλλιου θα αλήερε ;;;
Για οράτε μη κα ;;;
Νικοού : Βρέ γαϊδούρα αντί να αλήερε το καλέ όγο ,τόσα ούρα πφι
Ντε με υπομέντε , θα ση βάλερε με όλοι νάμου ;;
Βασίλω : Αποαλήκαμε να απαντέχουμε ετίου να γιομήσερε …..
Νικοού : Ώς τσε τα λοτςάρια γιομήτσερε , τσε έσει θέα να μπαήερε τσε απανούσε
;;;
Μάζουσει τσε φύτσε .
Τούλα : χαχαχα .
Γούστο έτθε έχουντε
Με μπήτσερε τσε γιάκα βρε Νικοού .
Νιάτσερε οπά λοτςάρια ;
Κιά σε θυνήτθερε κακότθο ;
Ερήνη : Ο 'νει φύα , θα γιομίσου το μπετόνι να μόλει ο Λία να ποτσούει….
Νικοού :Μάζου ση τσε έτθα
Φύτσε , να μη ντη τθαήσωει οι ΤΕΣΣΕΡΟΙ
Ερήνη : ντε οργήστε με φαινούμενε .
Έμισιου μπετόνι θα ποτσούει ;
Ορεί κια ένει εκάνε τσιόα .
Λια : Τσι έτθε φκειάντε γουναίτσε .
Α ούρα κα τσιόα
Τόσοι ούρε όρεγη θα ξομπλιάτε όλιου το χωριουδάτσι …
Ερήνη : Έα Λία τσι ο 'νει πορούα να ση μπάλου πέρε μοναχά μη .
Λία : Έτθα ότσι γιομήτσερε , γιομήτσερε
Άφε να νάρωει τσε οι άλλοι .
Ερήνη : Εκιού με τσιουνέ το μέρη
Λία : Ενιάτσερε τσι επέκα ;
Έτθα ..
Ερήνη : Ο τελειούκα ακόνη ….
Λία : Έτθα επέκα ..
Θα ναθούμε σεργούνι απουρτέσε του γουναίτσε .
Ερήνη : Όρα καημένε τσι άλλιου θα αλήερε …
Λία : Έκεινη πφι ντε 'πέκα ..
Χάϊντε συγυρίσου ….
Νικοού : Να έσει κα βρε Λία ο Θεός ντε ενέτζε …
Μετά από νία εβδημά αφού εκκλησιάσταει έμπαήκαει όλοι μαζύ τάτσου από τον Άγιε τσαι :
Γιωργού : Βρε γουναίτσε
Ο ποίντα πφι έτθε μαουτοί …
Βασίλω : Αμαρκία βρε κολέγισε τσε ΕΜΕ παρήντε τσε τον Άγιε ;
Μαριγώ : Έατθε μη βάνετε τθα Σίντα ση πιπέρι , θα να μου οργιστεί τσε ο Θεο.
Τούλα : Ορη φκειάξετε ση κακότθο,
Τόσοι χρόνου κολλέγισε , κχάρα θα ξερίσει να να μου δάει ο απανούσε …
Νικοού :Τσι έμε έχουντε να μεριάτσουμε βρε Ερήνη τσε ό 'με νιληκχουμένει ;
Ερήνη : Αμ σο κακότθο κάψο Νικοού τσι να
Έχουμε ;
Ο 'με 'χουντε τσίπτα αλλα με
Βρίερε Νικοού !!!
Νικοού : Τσε εκιού με βρίερε Ερήνη τσε εκιού …
Ερήνη : ο 'νει αούα
Τσε εζού
Ντε βρία
Αλλά πφου ντε βρία .
Ομορφα τσε ταπεινά ντε βρία
… Νικοούουου .
Όμορφα τσε ταπεινά ..
Τςίτα του Γενάρη  .
ΤΣΑΚΩΝΙΚΑ με το Πάνο .Αίσωπο
Ένα μεσόκοπο άτςωπο σε έκει έχου κα με δύου γουναίτσε
Τον ιίδε τσαιρέ .Α νία έκει πρεσιού ποιό ατςά από σ' ετήνε τσαι α άβα πρεσιού μιτσουτέρα .
Α ατςιτέρα λοιπόν , κάθε βοά πφι έκει βολταρίζα με το πρεσιού μιτσούτερε άτσωπο , νι έκει μπάνα όλοι του κουβάνοι τςίχιε.
Α άβα , α μιτσουτέρα νι έκει μπάνα
Όλοι του λετσοί τσίχιε .
Το τέλη
Νι εμαήαει
Τσιουφάσι όα , τσαι νι εμπήκαει
Γουλί .
Ο μύθο ένει αού
Το αφύσικο ένει βλάβουντα ……
Οξόν
Από το
Μύθο θα νι μου αλήου τσαι κάτσι άλλιου πφι ένει πέρε για πέρε αληιθινέ .
Ο παπού μοι ο Νικόα
, Ο αφέγκη τα Μάτη μοι , έκει έχου δύου γουναίτσε μαζύ τον ιίδε τσαιρέ
Έκει έχου δύου
Από τα πρώτε σοι γουναίκα τα τσεία μοι τα Γιωργία τσαι τα τσεία
Ιωάννα .
Τα τσεία Ιωάννα ο 'μα ξέρου νι .
Με ταν άβα τα μιτσουτέρα τα μαμού μοι ταν Ελένη έκει έχου  καμπτζία τσαι νι εστεφανούτθε αφού σκωρέτθε α πρώτε .
Ερωτήκα τα Μάτη μοι νία βοά
Άμα , οι δύου γουναίτσε
Του παππού
Ίγκιαει μαούντε συναμεταξύ σου τσαι με απογήτθε ότσι : Κάθε άλλιου ίγκιαει πρεσιού αγακητοί τσαι α ατσιτέρα έκει οργινέγκα
Τα μιτσουτέρα το πφου να περιποιήχετε το παππού ….
Πρεσιού πρχωρετοί …….
Ό 'τθε νομίζουντε ;
Ο 'νει ξέρου άμα όρεγη το αφύσικο
Έκει τσαι
Βλαβερέ….
Τουλάϊστον για το παπού ο 'νει ορού νι .
ΚΑΛΕ ΞΗΜΕΡΟΥΜΑ , Εμέ Νιούντε Τσακώνικα ….
Τσίτα του Φλεβάρη  .
Τσίτα  ΤΟΥ ΦΛΕΒΑΡΗ  .
Μετά απο λίγο επεραήα τα Φούσκα τσε άγκα το κατάβα του Σερνιαλίου προς το Σαπουνάτσι μερία .
Α αμέρα αρχινήε να μαζούτσει.
Ο ψήλε κυλίτθε ταν αντάρα τσε ο Άγιε Λία έκει έχου αποχαιρεκιστέ του τελευταίοι αχτίνε του ήλιου .
Σε λίγο ερέσμα το ρυάτσι με τουρ ατσοί πατάνε .
Σαν ασημί πρακιού ζουνάρι έκει
Τσιάχουντα το ύο τσε τα τσίτρινα φύα ταξιδέγκουντα μαζύ ση .
Ο Κίτσιο κοντοστάτθε, στειούτσε του απουρτεσινοί ση πούε .
Ρουθουνίε αλαφιαστέ γκάνα δύου βολαί τσε ο 'κει ποίου βήμα .
Ότσι τσε να εμπήκα , όσα τσε να νιε ετάμα , τσίπτα Εξαγροήα τσε νιε τραβήα απο το κακίστρι ……
… ΚΑΛΕ ΞΗΜΕΡΟΥΜΑ ΟΜΟΡΦΟ ΤΣΑΚΩΝΟΠΑΡΕΑ ΜΗ ..
ΤΣΑΚΩΝΙΚΑ με το Πάνο.
Έα σιάτη μοι γιατσί όνει συνηκάζου
Βρε παππού έσει αού κάτσι
Λέξε πφι όνει ξέρα σοι .
.Τσι θα αλεί συνηκάζου .
Να πφου αλλίου να νι αλήου , ό 'νει συννοού, ένει ντρεουτέ ,ο 'νει ξέρου κια ένει ερικχούμενε …
Ααααα καταβήκα παππού
Εζού το σκοτάϊδι ο 'νει συνηκάζα …
Τσαι ντρεουτε ;
Έγκεινη τσι θα αλεί ;
Ντρέα  ζάλη Ντρεουτέ  ζαλισμένος σιάτη μοι
Καταβήκα άμα γιουρίζερε πουπουλέου γλήγορα ντ' ενει κιάνα ντρέα .
Παππού να ντι ρωτήου κάτσι ;
Ναι σιάτη μοι ρώτη μοι ότσι έσει θέα
Τσι θα αλεί κινάτσι ;
Κινάτσι ή κονάτσι σιάτη μοι ;
Κονάτσι ένει ξέρα , ένει α τσέα ο κάλυε , αλλά κινάτσι ;
Ο 'νει
Θυμούμενε όρκο μι .
Έσει σίγουρε ;
Ο 'νει ξέρου .
Κινάτσι θα αλεί ( πάστρα , καθαριστέ, ) τα χούρα νιε μπήκα κινάτσι …
'Μα ξέρου νει όρκο μι αλλά έδαρη πφι νιε πέτσερε …..Ο άντρωπο ως να μπαεί α ψιούχα σοι ένει μαθαίνου .
Καλε νάμου ξημέρουμα : όμορφα ονείρατα …..
Τςίτα του Σετθέμπρη  .
Του σιατέρε Γυμνασίου .
Ίτα  του Σετθέμπρη  .
…..Του σιατέρε του Γυμνασίου…..
Μπαρμπαρίνα Αλευρά , Μαριλένα Σιώρρα , Βγενού Μανούσου
Δέσποινα Τρίκουλη , Ελένη Ψαρολόγου ,Αντωνία Ζαρόκωστα
Μαριτίνα Παραστσευά
Τσαι Πολυξένη Λαλουδάτση .
Σε ένταοι τα  υπέροχα καμπτζία , σε έντεοι τουρ  άξιοι τσαι αξιουτοί σιατέρε ένει Θέου να αλήου ένα ατςέ : Ε Υ Χ Α Ρ Ι Σ Τ Ο Υ ..
Χάκαει μοι χατήρι σε ότσι τσαι να σ' εκχαρά τάνου τα Τσακώνικα για του πρόβε ιδιαίτερα .
Πάντα πρόσχαροι , ευγενιτσοί τσαι πάντα χαμογεούντε.
Ετραγουδήκαμε ,εχορεύαμε ,
Εγιάκαμε παρέα
Ευχαριστού νιούμου πρεσιού τάσου από τα καρδία μοι .
Κα πρόοδο τα ζωή νιούμου ……..
Πάντα να ζυγούνετε τσαι να λυούτσετε, ακόνη τσαι τα ποιό δύσκοα προβλήματα νιούμου , με θάρη με σιγουρία , τσαι με χαμόγεα ..
Ένει κχαράχου νιούμου ένα ατςέ συχώριε για το πρόβλημα με τον ήχο τα γιορτά νάμου .
Ένει κάτσι για το οποίε ένει αρίκχου όλιου το βάρη
Του δύου σιατέρε , τα Μπαρμπαρίνα τσαι τα Μαριλένα σε έμα έχου μαθήτριε όα τα χρονία .
Ογή πφι σ' έμε αούντε παρέα έμαει μαθέντε .
Θα μοι λειπέξετε
ΟΛΟΙ ΝΙΟΥΜΟΥ
Το χειμωνικό , μπρι α οικογένεια σκορκιστεί για του δουλείε τσε μπρι ζάνει τα καμπτζία το σκολείε να μου είγκιαει αούντε τα κα νάμου αμέρα οι τεγανίτε πασαλειφτοί με μέλι , πετιμέζι , ή ζάχαρη .
Τσε όσιου έμα κουβεγκιάζου με τα τσεία μη τα Βγενού για όα τα παραδοσιακά φαητά έμα θυμούμενε του παιδιτσοί μη χρόνου, έμα αναπολού του παιδιτσοί μη χρόνου τσε α ψιούχα μη έκει γιομήνα με νοστσιμάδα τσε ευχαρίστηση .
Εστάτθερε ορθά Τσακωνόκοσμο γιατσί Τάσου τα πιό απλά πράματα , έσα ψαφού τσε έσα ερέχου ζωή χαρά τσε ευτυχία .
ΚΑΛΕ ΞΗΜΕΡΟΥΜΑ ……ΠΑΝΤΑ ΜΕ ΥΓΕΙΑ ….
Οα μέρα ένει Τσίτα.
Ο 'με γκριουφουμένοι κχίπτα ….
Το τέλη τα ιστορία νάμου ……
Παππού εγγονέ   : του ΠάνουΜαρνέρη …
— Παππού ταν άβα βοά πφι έμα φερτά με πέτσερε ότσι ως να κλείερε τσαι να ανοίτσερε τουρ εψιού ντι από νέο έσι γινούμενε γέρου νη από νέα γρία …
—Ναι καρδία μι ναι , έτρου ντ'επέκα ..
— Παππού μι θα ντι ξαναρωτήου μπάτσε τσαι σ'έσι παρααού λιγάτσι ;
— Οοοχι καμπτζί μι , όοο 'νι παραού σι , καθόλου ό'νι παραού σι .
— Βρε παππού έσι νέο νη νέα από τουρ είκοση ως τα ογδόντα είνι  χρόνου , λίγοι είνι εξήντα χρόνου ;
— Ναι σιάτη μι λίγοι πρεσιού λίγοι αααχ …
— Ο νι καταβαίνα ..
— Άμα τσαι μόλερε του χρόνου μι θα κατάβερε σιάτη μι ..
— Μακάρι να μόλου του χρόνου ντι τσαι απέ έμε ορούντε …
—Άλε μι καμπτζί μι για να χαρήου λιγάτσι , Άλε μι το τσι αποφασίερε .
— Να ναθού Γιατρίνα παππού …
— Ο 'σι αούα μι σιάτη μι , έσι θέα να ναθείρε Γιατρίνα , νη για να χαρήου εζού νι έσι αούα ;
— Όχι , όχι παππού μι εζού ένι θέα να ναθού Γιατρίνα αλλά για τα καμπτζιούλια ..
— Μπράβο σιάτη μι μ' έσι ποία πρεσιού περήφανε …
— Τσαι τα μουστάτζα ντι είνι γεούντα παππού μι …
Ονείρατα γλυκά τσαι όμορφα τσαι καλε ξημέρουμα
Τςιίτα τσαι Τήτηντα – του Νοέμπρη  .
Τςίιτα τσαι Τήτηντα – του Νοέμπρη  .
Ανακόφου( αντικόφου ) – α -ουντα
Ανάτε
Ανάλεστε
Ανάλιγο
Αναλιγούκχου— α—ουντα
Ανάγο
Αναμαλλιούκχου(ανατςιχίου) —α —ουντα
Αναπαή
Έτζε να σπουδάσερε να μη ντι ανακόφου( αντικόφου) τα τύχη ντι
Ο 'σι αούα μι έντενη τον άντε ο 'νι ακίερε;
Ανάτε νι'αφήτσερε;
Σαν ανάλιγο ένι;, Κοτζιά μι θεριακουτέ
Σαν ανάλιγο εγκίτσε;
Τσι έσι ποία ;
Το βούκιουρε έσι αναλιγούκχα( θηλυκό)
Βρε Χριστσιανέ ανάγο εκάνερε τον Άγιε ;
Με ένταει όα πφι με πέτσερε αναμαλλιάκα (ανατςιχιάκα)
Δουλεία ,δουλεία ποίε τσαι νία αναπαή
Καλε ξημέρουμα να έχουμε τσαι με μπόλικο υγεία
Τςίτα τσαι Τήτηντα  τσαι  του
Οχτώμπρη  .
—Άμα τσαι ζάρε τάσου το λόγγο τσαι κόψερε πέντε έξε γέρικα δεντρικά έντανη ό'νι ζηνία , αλλιά ένι α ζηνία ..
— Τσαι κια ένι α ζηνία παππού μι ;
— Α ατςιτέρα ζηνία
Για το λόγγο ένι α κχάρα .
— Ναι παππού μι έσι έχου δίτσηε οι κχάρε είνι ποίντε τουρ ατςιτέροι ζηνίλε γιατσί είνι γινούμενα όα σποΐα όα , μιτσά, γέρικα , ατσά , αρρωστσιάρικα όα είνι δέσουντα τσαι ένι γυμνούκχου ο τόπο .
—Γιάκεινη ο 'νι πρέπουντα να αναιμούκχουμε γυαλία ..
—Τσίπτα ο 'νι πρέπουντα να αναιμούκχουμε , όα ένι πρέπουντα να σι έγκουμε ταν ανακύκλωση…
— Τα γυαλία καρδία μι είνι τα χειρούτερα για τουρ ικχάρε γιατσί του καουτσαιρινοί…
—Μήνοι πφι α αμέρα ένι ατςά τσαι ο ήλιε ένι δέσου τα γυαλία ένταει είνι μεταδούκχουντα τα δάμα τθα τσερά χόντα πφι είνι φουντούκχουντα αμέσως τσαι έγκεινη ένι ένα από τα πρεσσά πφι είνι τσινούντε οι κχάρε .
— Ναι ναι έτρου ακριβώς ..
………..Αγαπήνετε τα δεντρικά τσαι τα φύση γενικά……….
……….Καλέ ξημέρουμα τσαι με υγεία για όλοι νάμου
Τςίτα τσαι Τήτηντα – του Απρίλη :Α Τσακωνοπαρέα .
……Εγγονέ ……: Του .
Πάνου Μαρνέρη .
Παππού μι κια έσι ;
Ντ'επεθυμήκα πάρα πρεσσιού .
Ένι έχα να ντ'οράου τςεί εβδημάε παππού μι …
Εμαθήκα όμως κάτσι πρεσσιού κακό .
Εμαθήκα ότσι έσα μπαητέ τάτσου παππού … Ένι αλήιθα ;
Γιατσί άμα ένι αλήιθα ότσι ντ'οράου θα ντι μαού …
Θα ντι μαού γιατσί παππού μι έσι τσεροτσιούφαλε
Ο πέκαμε παππού μι ότσι όλοι έμε κασιμένει τάσου ;
Ε..Εκιού εμποίτσερε τα τσιουφαλή ντι, εμπαήτσερε τσαι έσα βολτάρου;…
Παππού ο θα σι ζάμε μπίτι κα να νι νιουρίζερε ..
Άμα παππού μι πάθερε κάτσι ποίε θα ντι προσέξει ;
Ενεί οι νέοι τσαι νέε παππού νι έμε ποίντε για σ'εμού …
Εμού αμπαρούκατε νάμου τάσου τσαι Εμού έτθε σουλατσάρουντε ;
Εκιού παππού μι ο 'σα οργινέγκου μι να νίνου τσαι να ποίνου έκεινη πφι ενι πρέπουντα ;
Ναι παππού μι εκιού νι έσα αού ..
Τσαι έδαρη τσι ές ποίου;
Έσι ποίου το αντίθετε από ότσι μ'έσα οργινέγκου
Δάσκαλε πφι έσα μαθαίνου τσαι όγο ο 'σα κχοντούκχου..
Παππού μι μι μπαήνερε τάτσου…
ΜΕ ΤΟ ΚΑΛΕ ΝΑ ΞΗΜΕΡΟΥΘΟΥΜΕ …
ΤΑΣΟΥ ΕΜΕ ΑΡΑΜΟΥΝΤΕ ΤΣΑΙ ΤΣΑΚΩΝΙΚΑ ΕΜΕ ΝΙΟΥΝΤΕ ..
Τςίτα τσαι Τίτιντα – του Οχτώμπρη  : Α Τσακωνοπαρέα
Θωμαή τσαι Σιούλα : Του Πάνου Μαρνέρη
—Θωμαή, ακομπέτι θα νι σβαήσερε γκανιά βοά;
—Τσι ντε κιάτσε σάμερε, κχοντούσου Χριστσιανά.
—Βρε Θωμαή όνε έσι κχράντα, μα ταν Έωνη .
Έτεοι οι άλλοι οι καρακαηδόνε, ότσι νι έμα σταυρούκχα νι ήγκιαει ατθαήχουντε, γιάκεινη
Ένι τςίντα, από ταν άβα μερία να ζάου να ποίου τσαι γκανιά ιδουλεία πφι ' μπαστακούμα όρεγη χάμου.
—Νιάε μι κα, εκάνερε να ντ'αλήου το φετζάνι, τσαι έσι όλιου γκρίνια, θα μι συχίσερε τσαι θα ντ'αλήνου άβα τσ'άβα…
—Έα ο νι νιούα, μονέ ποίε τα ιδουλεία ντι, να μι κοφτεί άμα νι ανοίτσου το ρημαϊδακό μι .
—Για να ράμε τσι Χαμπέρια… Πορεία έσι έχα..
— Μπα Κια τα κατςοποήματα θα ζάου…
—Ο 'νι νιουρίζα αλλά κάκια θα ζάρε..Έσι αβαίνα τσ' ένα γράμμα..
— Από τα καμπτζιούλια μι θα ένι βρε Θωμαή , μέλι να φάει το τθούμα ντι ταν εφτσή νάχερε…
—Μ'εκιού έσι αβαίνα τσαι παράδε..Ένι τσαι γερέ κχομπόδεμα από ότσι ένι δενάχουντα .
— Καοπαρείντα, από τα καμπτζία θα είνι τσαι σε πέκα να μην απολύνωει, τσαι χαλήνωει τα παρούτςια σου .
— Μπα το κχομπόδεμα ένι έδαρη, το γράμμα ένι αργούντα λιγάτσι.
— Μπερ έσ'αούα καψο Θωμαή, με βαλήτσερε σε ένοια έδαρη .
— Έσι έχα τσαι νία στεναχώρια ..
—Καλέ,
Από στεναχώρια , τσαι άλλιου τσίπτα ..
—Θ'ανταμούρε τσαι μ'ένα ξένε, έτενη θα ντι χωλιάει λιγάτσι .
— Άμα ένι τσαι ένι φερίκχου χαμπερούσε να μη τσαι μόλει ποτέ.
Χαμπέρια να μη νιάμε, μόνιου αστεία για να γιάμε..
Α ζωά ένι μιτσά περαήτσετε νι χαρετά …
Καλέ ξημέρουμα θιλενάδε τσαι θίλοι, με υγεία .
Τςιίτα  του Αμάη  .
……….Εμέ Νιούντε Τσακώνικα………
…………Χριστέ Αναστάτθε ………Ρρε
Ένει μπαήνου ταν εξοχή για να γιορτάσει ταν άνοιξη , να χαρεί τα φύση τσε να θαυμάσει τάν ομορθία ση, με
Λαλούϊδα ση , το πράσινε ση .
Επίκεντρε έκει το Σικάγο πφι σε
 Αμέρε τάσου οι απεργούντε από σαράντα χιλιάδε ενάτθαει εκατό χιλιάδε … Τουρ επόμενοι αμέρε ενάτθαει επεισόϊδα μεταξύ ταν αστυνομία τσε τουρ απεργούντε τσαι ίγκιαει έχουντε
, Ο 'νει γιορτασκουμένα
Α γιορτά του εργάτα ταν Αμεριτσή ένει γιορτασκουμένα τα πρώτε εβδημά του Σετθέμπρη .
(  ) Ένει τσιτέντουντα πάντα Δέφτερα γιάκεινη ένει άσα
Α ημερομηνία .
Εζού λοιπόν εκιάκα δουλεία ταν Αμεριτσή , ανήμερα τα γιορτά του εργάτα του  του Σετθέμπρη το  …..
..ΚΑΛΕ ΞΗΜΕΡΟΥΜΑ , ΚΑ ΠΡΩΤΟΜΑΓΙΑ ΤΣΑΙ ΚΑ ΕΒΔΗΜΑ.
Κατσίνου  δαγκώνω
Έγκου πάω
Εζάκα  επήγα
Έδαρι  τώρα
Αφρέ  ελαφρύ
Αφρέ  αφρός
Είδωλε ( είδουλε)  ξένος παράξενος αδύνατος
Ο κούε ντι ένι σκληρέ , ένι κατσίνου
Εκατσίκα τα γρούσσα μι
Ένι έγκου τα δουλεία
Εζάκα ταν ατσιπέρη τα χώρα
Έα ογή έδαρη όχι ταχία….
Επφέρη εζάκα τθο
Άργο για νία
Ιδουλεία ο κατανέγκα τσίπτα τσαι έδαρι
Ένι έγκου κίσου ….
Έντενη ο θίλε ντι ένι λιγάτσι αφρόμαλε νη έτρου νε φαγγίστε ;
Έντανη α μπύρα τσαι α κόκα κόλα είνι έχουντα πρεσσέ αφρέ
Πότσου νι αφρά τον όνε
Από κια εκοκιάε έγκεινη το είδουλε ο 'σι αού μι ;
Έτζε τσαι χάσου βρε είδουλε ..
Μην αφήετε Τσακώνοι τας' τ' αγιάζι
Τςίτα  του Αωνάρη .
Τσίτα  του Αωνάρη  .
ΑΤΣΑΚΩΝΟΠΑΡΕΑ ΜΕ ΤΟΥ ΝΕΟΙ .
Πφουρ επεραήατε ταν περατά εβδημά ;
Επεραήμε πρεσιου κά τθα τάνου πλατεία του Τερού
Α Τσακωνοπαρέα έκει έχα τσεράσματα ;
Ναι Μαστιχούλα , λουκουμάτζα τσαι κουραμπιέδε .
Του κουραμπιέδε σε φκειάστε α Γούτσαινα….
Επεράκατε από τουρ Αώνε για να ζάτε τον τάσου Τερέ ;
Οράκατε τα διαφορά του (επεράκατε) με το (επεραήατε) ;
Γράψετε ακατούσε δύου παραδείγματα ..
Ένα με το (επεραήατε )κα
Τσαι ένα με το ( επεράκατε) από .
ΑΤσακωνοπαρέα ……
Διάλογο  Παππού εγγονέ: του Πάνου Μαρνέρη .
-Ορεγη ένι παππού εσούκα
-Βρέ καόστο το σιατέρη μι , πφουρ έτρου τσαι κάνερε το δειλινέ .
-Να φύτσου παππού ;
-Ααααα , ακόνη ο κάνερε ;
-Τότθε τσι ;
Ντε κειράε πφι εκάνα το δειλινέ ;
-Κάτσα κάτσα να ντ'οράου τσαι να ντι καμαρού τσαι άφεση έταει πφι
Ο ' σι τθαΐχα κουβέντα πλέα …
-Να κατσάου παππού …..
-Έσι κεινούα σιάτη μι
Να ντι βάλου ένα παξημαδάτσι τσαι λίγο αρτουμάτσι .
-Βρε παππού με παξημαδάτσι τσαι αρτουμάτσι έσι παλαίγκου να νι μπάλερε …
-Ε θα βάλου τσαι κανία ελία βρε γκρινιάρικο..
-Τσαι κρέμου ;
Ο θα νάρου να μι λείπει ………
-Ότσι ένι θέντα το καμπτζί μι , τσαι άμα ο'νι έχου νι να ζάου να νι φέρου …
-Κάτσα βρε παππού ντε 'νι κειράζα , ο 'νι κεινούα …
-Αχ βρε αλώβουτε θα ντι σκωτού…..
-Για άλε μι για του παλιοί χρόνου πότε τσαι πφουρ έκι γλεγκίχου ο κόσμο .
-Παλιά καμπτζί μι ο κόσμο έκει γλεγκίχου τθου γιορτέ τθα βαφκίσια τθου γάμοι .
-Παππού έν πρέπουντα να έγκου …
-Να ζάρε καμπτζί μι … Έχε ταν εφτσή μι ..
……….Με το καλέ να ξημερούει για όλε το κόσμο………
Τςιίτα  του Φλεβάρη  .
Διάλογο  : παππού ,εγγονέ : του Πάνου Μαρνέρη .
—Κα ντι αμέρα παππού ….
—Βρε καόστο τα σιάτη μι, καουρ εκοκιάερε καμπτζί μοι .
—Καου ντ'ερέκα παππού .
—Πφου τσαι να μου εθυνήτθερε σιάτη μι ;
—Αααα παππού ο 'νι κιστία να έχερε παράπονε ;
—Όχι δα , ο 'νι έχου παράπονε …
—Ναι αλλά έτρου όπφου νι επέτσερε παππού ενιάτθε σα παράπονε
—Να μι συχωρέρε όρκο μι εγεράκα τσαι ένι νατέ λίγο παραπονιάρη .
—Ξοίκα παππού , παραπονιάρη έσι αλλά , ο γεράτσερε ακόνη ….
—Όχι καμπτζί μοι τσαι παραπονιάρη ένι τσαι γέρου ένι , αλλά ο 'νι κειράζουντα καμπτζί μοι , α ζωή ένι για σ'εμού του νέοι ….
—Βρε παππού πάλι τα ιίδα αρχινήερε .
—Ναι καμπτζί μοι .
Εμού οι νέοι έτθε έχουντε πλέτερα προβλήματα τσαι πάρα πρεσά εμπόϊδα .
Α δικά μοι α γενιά μπορεί να έμαι έχουντε φτώχια
,Να έμαι τσαπόλυτα , νησικά , στσιστά , άκχριστα
Αλλά …..
—Τσι αλλά παππού …
—Έμαι έχουντε καθαρέ μαλέ , ο 'μαι έχουντε ναρκωκικά
Να δάνει τα στσέψη νάμου , τα λογιτσή νάμου πφι
Ενει α διαφορά
Καμπτζί μοι
Από τα άβα ζώα … Έτζε έδαρη γιατσί θα αλικογκίσερε ..
— Ναι παππού ταν άβα βοά να συνεχίσουμε …
ΚΑΛΕ ΞΗΜΕΡΟΥΜΑ : Εμέ Νιούντε Τσακώνικα ….
Τσίτα  ΤΟΥ ΑΜΑΗ  .
Τα πλέτερα στεφανούματα (γάμοι )
Το Τερέ,
Ίγκιαει γινούμενα τον Άγιε Γιάννη .
Τα κίσου αυλή τθον Άγιε Γιάννη ,ενώ έκει περιμένα α νύιθη το γαμπρέ , ίγκιαει χορέγκουντε το τραγούϊδι :
( Για άλλε νάμου ποίερ έσει καρτερούα ,
Τσαι ποίερ έσει απαντέχα .
Τον Άγιε Γιάννη ένει καρτερούα
Τσαι το Χριστέ απαντέχα …..
Μόλις έκει εμφανισκούμενε
Ο γαμπρέ α νύιτθη , μπαίνα έκει τον Άγιε τσαι μετά ο γαμπρέ , για να ναϊθει το μυστήριε….
Απέ έκει τελειούκχουντα το μυστήριε
Πάλι ίγκιαει σταλίχουντε χορέ αλλά έδαρη το απουρτεσινέ μέρη του Αγίου .
Όρπα ταν απουρτεσινά αυλή του Αγίου χορέ από το σόι του γαμπρού τσαι τα νύιθη ως το σουρούπουμα … Α ελήα ταν απουρτεσινά αυλή
Ένει μάρτυρα σε πρεσσά τέτοια σεΐρια τσαι γλέγκια .
Βοηθήετε να αναστάνουμε τα γρούσα νάμου .
Διάλογο  : παππού εγγονέ :Του Πάνου Μαρνερη.
-Καόστο , καόστο τα πφέτζικα.
Καόστο ντι βρε πφέτζικα πφι έσι τςάχα τσαι λεβέγκικα,
Πφι έσι τςάχα τσαι ταρναριστά ,ταρατθά καμαρουτά.
-Εζού ένταει όα παππού ;
Α ούρα κα , καου ντ'ερέκα …
-Τσι θα ποίου εζού με ετίου , όσιου ένι περού ο τσαιρέ όλιου τσαι πιο όμορφο έσι γινουμένα ….
-Έτρου ντι ένι φαγκισκούμενε παππού γιατσί μ'έσι αγαπού ..
-Ααα για όρα μι κά σάν να μι αλήνερε ότσι ό'νι ξέρου τσι ένι αού ..
-Παππού μι λεβέγκη παππού μι όα σε έσι ξέρου εκιού .
-Όχι δα ο 'νι ξέρου σι όα , αλλά ότσι ένι ορού ένι αού….
-Καλέ καλέ για άλλε μι για του γιορτε για τα ονούματα ..
Έμαει αραματοί οπά πφι ίγκιαει έγκουντε του τσέλε ύστερα από
Τον Άγιε τσαι ίγκιαει ποίντε όλοι τουρ εφτσέ
-Ναι καμπτζί μι .
Όρπα ίγκιαει τςούντε όλοι μαζύ σε ένα ατςέ τραπέζι ίγκιαει κίντε τσαι κάνα ποκηράτσι Σερνιαλιώτσιχο κρασί
Τσαι οι μερακλήδε ίγκιαει κιάντε το τραγούϊδι ..
-Έγκεινη έκι όλιου τσαι όλιου παππού ;
-Ίγκιαει τςούντε το κρίε σου του μεζέδε σου του τεγανίτε ,
Του δίπλε τσαι απέ όλοι μαζύ τον Αγιε πάλι ..
-Γιατσί ίγκιαει έγκουντε τον Αγιε πάλι ;
-Γιατσί όρπα έκι μαζουκχούμενε όλιου το χωριουδάτσι τσαι ίγκιαει γλεγκίχουντε .
-Καλέ ένι έγκα παππού γιατσί αληκογκία λιγάτσι
-Να ζάρε , να ζάρε καρδία μι … Ταν εφτσή μι νάχερε …
Αληκογκίχου  καθυστερώ , αργοπορώ….
Ταρναρίζου
(Διποδίζω)
Ή τροχάδην καμαρωτό …
Καλε ξημέρουμα με υγεία σε όλοι νάμου .
Τςίτα  του Δετσέμπρη  : Ηλεχτρικά κουζίνα  : του Πάνου Μαρνέρη .
Α Τσακωνοπαρέα …….
—Έα , έα να οράρε το φούρνε Σιούλα έα ….
— Τσι να οράου βρε Θωμαή , έμα πφι έμα θα αποναθού έδαρη ..
— Γιατσί νι έσι αούα έγκεινη
Σιούλα , νια χαρά έσι ..
— Αμ τσι νια χαρά α μαργουτά εζού , είνι μοζούντα τα κακίνια μι τσαι τα κόκκαα όα αλλά τσι να αλήου …
— Αμ όλοι το ιίδε Έμε καψο Σιούλα ..
— Όχι δα εκιού έσι νέα ακόνη …
— Τσι νέα οι καλοί χρόνου ζάκαει το πορείε σου ..
— Για να οράου βρε Θωμαή κια ένι φούρνε ..
— Να έσι ανοίντα το πόρε τσαι έγκεινη όρεγη ένι ο φούρνε …
— Για να οράου, ουουου ….
Έγκεινη ένι ένα πφουγένι ..
Τσι να πρωτοφτάρε όρπα τάσου ;
Ούτε ένα ολάτσερε άντε ο 'νι αρίκχουντα
— Ως πόσοι άντου θα φάρε τσαι εκιού,
Με ένα άντε θα μπάλερε
Ολάτσερε ταν
Εβδημά
— Αμ
Σάπφουρ ενάμα όρκο μι απαραμάκα ένα κούτσουρε, ένα τσαι έτενη πρεσσέ ένι!!!
— Θα φταίνερε τα του φούρνου τάσου ογή, τσαι
Τα άβα όα απανούσε τουρ εψιλοί όπφου ντ' εδενά , ούτε κχάρε ούτε τσίπτα ..
— Άφενη τσαι θα οράμε
Θα ντ'αλήου……
Καλε ξημέρουμα τσαι με το καλέ να μόλωει τσαι οι γιορτέ .
Τςίτα  του Οχτώμπρη  ..
Α Τσακωνιά τσιτάε του Τούρτσιχοι χέρε .
Από το  ως το  έκει ο τσαιρέ από το πρώτε Τούρτσιχο ζυγό .
Από το  ως το  ολόκληρε ο Μοριά έκει κάτου από το Βενετσιάνικο ζυγό.
Τσαι από το  πάλι το Τούρτσιχο ως το  πφι επαναστατήκαει οι Έλληνε .
Από το  περίπου ως τα  α Τσακωνιά έκει έχα τα δικά σοι επισκοπή , ταν επισκοπή Ρέοντος τσαι Πραστού με έδρα το Πραστέ.
ΚΓιάκεινη εχκίσταει τσαι πάρα πρεσά μοναστσήρια
Αγίουνε τσαι πρεσά ξωκλήσια .
Από το Τσέρφο του Τερού θα τσινήουμε ταν ευλαβικά πορία νάμου με το αγιούτςι τα Αγία Βαρβάρα πφι ένει γιορτάζουντα του  τού Δετσέμπρη .
Ο παλιέ Άγιε έκει χκιστέ γιούρε το  τσαι τάνου τα ερείπια σοι εχκίστε ο σαμερινέ , μετά από ταν ατσά πολυμπρία το  …..
Τθο Ζαρίτσι ένει το Αγιούτσι , ο Άγιε Χριστόφορα
(  Του Αμάη ) , ο προστάτα τθουρ οδηγοί σάμερε εχκίστε γιούρε το .
Τα Γερμανικά κατοχή ο Άγιε Χριστόφορα εγλυτούτσε
Το Τερέ από :
Έκει νιατέ
Ότσι ένα παπόρι Γερμανικό τσινήτσε από τ' Ανάπλι τσαι νιούτθα άκει να περάει κοντά το Τερέ τσαι όκια
Ίγκιαει δενάχουντα φώτα άκει να
Σερίτσει το τόπο με τα πολυβόλα ….
Αγάκη του καρδίε νιούμου
Καλε ξημέρουμα …
Τςιίτα  του Αωνάρη  .
Τςίτα του Αωνάρη .
Οι τσέλε ε άνει όψη
Τάσου τσαι τάτσου .
Παλιά τα κατούγια ίγκιαει το έμισιου μέρη
Για τα ζώα με τα παχνία
Τον εμποκό
Σου για τα άχουρα τσαι το σανέ τσαι το άλλιου έμισιου λίγο υπερηψουτέ για να αποθητσευτούνει
Οι κασέλε με το φαέ , τα σταμνία με Άι , τα ασκόπουα με τα αρτούματα , τσαι οι σάκχου με τα κουτσερά ,το σταμνί με τουρ ελήε
, Άλυτα τσαι τελικά όα τα κουμπάνια τα χρονία .
Έδαρη τα κουμπάνια κάθε  αμέρε αγοραστά από το σούπερ μάρκετ… Το παντοπωλείε
Τσι ενάτθε …Ααααα σούπερ μάρκετ φυσικά
Α ταβέρνα …Μπαρ
… Το καφενοταβερνάτσι  καφε μπαρ .
Εκάναει τσαι τα μπέργκερ Κίνγκ , τα Μακντόναλντς
, Τα Γουέντι
Ευτυχώς δηλαδή γιατσί τα σουβλατζίδικα απαραμάκαει τσαι κχάμποσοι ψησταρίε τα εστιατόρια ενάτθαει ρεστωράντ.
Τελικά όα άνει , τα πάντα .
Άε ο ντρόπο ζωής έκει επόμενε να άτσωει όα
Οι παλιοί τέχρε πφουντέτθαει , οι παλιοί καλλιέργειε τσαι γενικά α καθημερινότητα του αντρούπου .
Έκεινη πφι ο 'μα υπομένου ότσι θακια να χαϊθει έκει το γλέγκι τσαι επφουντέτθε …Τα
Γλέγκια νάμου , τα εθίματα νάμου τσαί πλέκιεριου από όα α γρούσα νάμου .
Όα μα όα
Ίσως ….Ίσως να ενάτθαει για το καλλίτερε ……
Ίσως όα για το καλύτερε , μα όχι α
Γρούσα νάμου
Έντανη ένει βασίλισσα , ένει α ταυτότητα νάμου .
ΚΑΛΕ ΞΗΜΕΡΟΥΜΑ , Εμέ Νιούντε Τσακώνικα .
Α αλεπού τσαι ο Τςάο, Αίσωπο .
Τςίτα  του Δετσέμπρη
Α αλεπού τσαι ο Τςάο .
………ΤΣΑΚΩΝΙΚΑ με το Πάνο …
Νία αλεπού τσιτάε τάσου σε ένα κηγάϊδι τσαι ο 'κει πορούα να μπαεί .
Ένα τςάο κορατσιατέ για ύο
Εζάτσε το ίιδε κηγάϊδι , τσαι άμα εζυγούτσε κοντά οράτσε ταν αλεπού τάσου τσαι νιε ρωτήτσε άμα το ύο ένει καλέ .
Ετήνα καταχαρούμενε για το συναπάγκημα , αρχινήε τσαι έκει παινέγκα το ύο , το πόσιου καλέ έκει τσαι νι έκει κολακέγκα
Να μπάει τσαι ετήνε τάσου .
Ο τσάο έκει κορατσιαστέ για ύο
, Τσαι εκχαμπάτζε τάσου το κηγάϊδι .Εγκίτσε λοιπόν ξεκορατσιάστε
, Έα όμως πφι ό 'κει πορού να μπαεί
Α αλεπού τότθε νιε πέτσε : Ένα ντρόπο ένει ξέρα για να μπαήωμε από το κηγάϊδι .
Να τθάρε του κισινοί ντι πούε , νά τεντουθείρε τσαι να βάλερε τα τόχανα ντι κοντά το τθούμα του κηγαϊδίου .
Εζού θα σκαρφαού τα τσόχανα ντι τσαι από όρπα θα ασπηδίου
Για να τραβήτσου
Τσαι ετίου .
Ο τςάο εμπήτσε ακριβώς έγκεινη
Α αλεπού σκαρφαούτσε τα τςόχανα σι τσαι ασπηδήτσε
Τάτσου ……Τθο τσάο πφι έκει παραπονεγκούμενε
Για το ότσι α αλεπού αθετήτσε τον όγο σι εγύρτσε α αλεπού τσαι νιέ πέτσε .
Κακόμερε ,κακόμερε άμα τσαι έσα έχου τόσε εμαλέ , όσοι τσίχε έσει έχου το σταγόνι ντι άκει να λογιστήρε το πφουρ έκει θα μπαήερε …..
Ο μύθο να μου ένει αού τσαι : Οι αντροίποι να προμελετήνωει -( εξετάζωει ) έκεινη πφι πρόκετε να
Ποίωει…
Κα συνταχινά τσαι κα αμέρα σε όλοι νάμου .
Τςίτα  του Ιούλη Σερικχή  .
——————-Εμέ Νιούντε Τσακώνικα ———————
Τςίτα  του Ιούνη ( Σερικχή )  : Α Τσακωνοπαρέα
Διάλογο  : παππού εγγονέ : του Πάνου Μαρνέρη
—Το να έσι Γιατρίνα ή δασκά ένι λειτούργημα όρκο μι .
—Βρε παππού λειτουργία είνι ποίντε οι παπάδε τον Άγιε ;
—Ναι αλλά τσαι α δασκά (ο Δάσκαλε) πφι ένι γιομήνα
Τα τσιουφάλια
Τα καμπτζία με
Γράμματα σπουδάματα
Τσαι γνώσε ένι τσαι έγκεινη λειτούργημα ..
—Τσι ενι το λειτούργημα παππού ;
—Να καμπτζί μι ,όπφουρ ο παπά ένι δασκαλέγκου το κόσμο για το Θεό έτρου τσαι α Δασκά ένι
Δασκαλέγκα τα καμπτζιούλια ..
—Τσαι α Γιατρίνα (ο γιατρέ ) ;
Τσαι ετήνα λειτούργημα ένι ποία ;
—Ναι ναι οι γιάτρισε τσα οι γιατροί τσαι έτεοι λειτούργημα είνι ποίντε
, Αφού είνι γιατρέγκουντε
Το κόσμο …
—Βρε παππού αφού τσαι άλλοι δουλείε είνι καλοί πφι είνι βοηθούντε τουρ αντροίποι , σαν έτεοι πφι είνι δουλέγκουντε τθα αστενοφόρα ..
—Ναι ναι τσαί έτεοι είνι το
Ιίδε με του γιατροί τσαι άλλοι πρεσσοί .
—Τότθενες γιατσί ονομακίερε μόνιου τού διάσκαλοι
, Τσαι του γιάτρισε ;
—Γιατσί ένταει τα δύου τσαι του παπά είνι ξεχουρίζουντα
Καμπτζί μι.
—Θα νι στσεφτού
Τσαι θα οράου ;
— Ναι όρκομι
Έντανη θα ένι νία από του πιο σημαγκιτσοί αποφάσε τα ζωή ντι …
—Ένι έγκα παππού κα αμέρα νάχερε …
—Α ούρα κα σιάτη μι , ο θεό να ντ'έχει κα , έχε ταν εφτσή μι …
— Φχαριστούχα παππού ….
——— Καλε ξημέρουμα ——- Εμέ Νιούντε Τσακώνικα ……
Τςίτα  του Σερικχή .
Α πρώτε μη γειτονία  .
Τα ψιμούρα , τα πρώτε τάξη του Δημοκικού , με το
Γιώργο έμαει κασημένοι το ιίδε θρανίε επίσς
Δεφτέρα τσε Τρίτη ….
Πρεσσά παιγνίδα τα πλέτερα αυτοσκεδιαστά ,
Με κουκία από σπίρτα , με κάβα με κοτρονάτζα .
Ακατούσε από τα τσέα του Γιώργου έκει νία μιτσά ελήα .
Ένει θυμούμενε πφι έμαει μπαήντε τάνου τσε έμαει
Προσποιηκχουμένοι
Ότσι έμαει τα θάασσα καθως έμαει αγναντέγκουντε
Το γιαλέ του κάμπου με το Γιώργο να
Μ'αλήνει .
Έκεινη το καΐτσι ένει
Του Ξύστρα , το άλλιου του Πελεκάνου .
Κάκια προφανώς έκει έχου νιατέ τα δύου ονούματα …
Γιατσί τσε να σε έκει ξέρου ό 'νει η κιστίου ότσι
Σε έκει διακρίνου.
Κάκια κάκια έκει παρήου τα παρέα νάμου τσε ο Αντώνη του Γιώργου του Αλευρά τσε έμαει γινουμένοι Τριάδα .
Όμορφοι χρόνου τσε ανέμελοι.
Α Μάτη μοι πάντα το μεροκάματε .
Του πλέτεροι βολαί με έκει ταγίχα α Μάτη του Γιώργου α τσεία α Ερήνη , τσε α άβα τσεία Ερήνη του Ροσκοσόν .
Δύου Ρηνάδε ,σε έμα έχου μετονομαστέ σε ατςά τσαι σε μιτσά Ερήνη .
Οι αναμνήσε μη από έτεοι
Του χρόνου είνε αφήντε ένα γλυκό κατακάϊθι .
Το πέρασμα σου ένα ανάλαφρε θωπευτικό χάϊδι το οποίε ένει φερίκχουντα χαμόγεα τα χεία μοι ..
Βάλτε τα γρούσα να κατσάει , σε θρόνο να απαραμάει .
Έγκεινη νι'ένει αξίζουντα ,
Άρνηση
Ο 'νει αρίκχουντα ….
Τσίτα  ΤΟΥ ΜΑΤΖΗ  .
Μόλις έκει φύα α νία τράτα , από ότσι έκει ποία τα καλάθα ση , έκει παρήα α άβα .
Οι γλάροι παραμονέγκουντε να αβράτσωει κανιά μαρίδα , μαζύ τσε ενεί τα γλαρόπουα τα Στερία έτοιμα να αβράτσουμε κανιά ντρεουτά μαρίδα πφι έκει ξεφήα τα δίχκυα ..
Έτανη ταν εποχή ο ' κει γινούμενε να μη δη το παρών , του καουτσερινοί μήνοι , Τράτα από Τερέ , από τα Κοιλάδα ή από άλλιου μέρη τα ατζά Αργολίδα .
Από το Τερέ α Τράτα του Σπύρου του Αλευρά ( Σπυρέζου ) με το συνέταιρε ση το Λία το Κουνιά ( Ρούκουνα ).
Το Νιχάλη το Μανούσο με συνέταιρε το Λάμπη το Κουνιά τσε το Μήτρο το Λυσίκατε (Ξύστρα)
Με συνέταιρε το Παναγιώτη Σαπουνάτση ( Ποτέζο ) .
Από τα Σαμπακική έκει του Νιχάλη του Ζαρόκωστα (Γερούλη ) του Παναγιώτη Τζανετού ( Πέντες ) τσε του Σταύρου Ζαρόκωστα.
Από το Άστρη του Παναγιώτη Γογόνα ….
Όμορφο τσε λαμπερά αμέρα να έχετε ..
Τςιίτα  Αγούστου  .
Ταν άβα μέρα από τα γιορτά …
Ίτα  ΑΓΟΥΣΤΟΥ  .
Επεράτσε τσαι α χιλιοτραγουϊδιστά
Γιορτά νάμου .
Έκει νία γιορτά πφι πραγμακικά όλε ο κόσμο εκοκιάε το κάλεσμα νάμου .
Αν όχι όλε πρεσέ .
Α Τσακωνοπαρέα ένει Ευχαριστούα το καθένα χουριστά τσαι όλοι νιούμου μαζύ για
Έγκεινη το κόκιασμα , έγκεινη το αντάμουμα .
Ευχαριστούντε έμε όλοι νιούμου τάσου από του καρδίε νάμου .
Τα καμπτζία νάμου , οι συνεχισταί τα γρούσα νάμου ,
Ίγκιαει υπέροχα.
ΕΜΕ Ευχαριστούντε όα τα καμπτζία ατσά τσαι μιτσά , έμε Ευχαριστούντε τον αϊθή σύλλογο με το υπέροχο
Χορευκικό , τσαι ταν ορχήστρα πφι αφιλοκερδώς να μου διαστσεδάε.
Το Δήμαρχο, αντιδήμαρχο
Τσαι όλοι τουρ άλλοι καλλεστοί …Εμαθήκα ότσι έκει όρπα τσαι ο τσύριε Τσιγγούνη τον οποίε ό 'νει νιουρίζου τσαι γιάκεινη όχι μόνο ο χαιρεκία αλλά ούτε καν ανανέγκα.
Νιε είνει κχαράχου συχώριε
Συχώριε επίσης ένει κχαράχου
Από όποιε δήποτε άλλε εξεχάκα
…Αλλά το θέμα του ήχου με σεκλεκίε πρεσιού .
Έκει απαίσιε τσαι ένει λυπούμενε τσαι κχαράχου νιούμου συγγνώμη για έγκεινη .
Έτθε έχουντε τον όγο μοι ότσι ο θα ναϊθεί ποτέ ξανά
Ένει κχαράχου προσωπικά συγγνώμη , από όα τα καμπτζία από όλοι πφε αβήκαι μέρη τσαι εδουλεύαι τόσιου πρεσιού για να παρουσιάσουμε κάτσι όμορφο .
Αλλά τάν ατςά συχώρεση νι ένει κχαράχου από το κόσμο
Πφι εκάνε να να μου οράει .
Ο ' νει ξέρου τσι ενάτθε τσαι
Ο 'νει ο ειδικό για να
Νι εξηγείου .
Ένει ξέρου ότσι ο δουλεύε .
Τσαί πάλι συγγνώμη …….
Τςιίτα  του Αωνάρη .
Τσακωνοπαρέα με του νέοι
Τσίτα  του Αωνάρη .
Ο 'σει αού μοι ;
Τσι να ντ' αλήου
Άλε μοι ότσι έσει Θέου
Ε τότθε να ντ' αλήου
Άνοιτσε το κοφτέ ντοι τσαι άλε μοι
Μα πφι να ντ' αλεί ο παπά ταν αβουτάνα
Με 'κχράερε ως πφι να μοι νι αλήερε
Νίου με'σει ;
Για κουφό με 'σει περαήχου ;
Μα πφι να μπαήωει τα ξόϊδα ντοι
Άνοιτσε τα ξόϊδα (εψιλοί ) ντοι
Τα γρούσα να σβαήσερε
Άνοιτσε το τθούμα ντοι
Τα γρούσα να νιλήρε.
Τςίτα  του Δετσέμπρη  : Α ΤΣΑΚΩΝΟΠΑΡΕΑ .
Ηλεχτρικά κουζίνα : του Πάνου Μαρνέρη …
— Θωμαή εεεε Θωμαή
Ό 'σι ορουμένα……
— Ορή καψο Σιούλα είνι ζυγούντε οι γιορτέ τσαι πέκα να συγιρίσου τα τσέα
Ετοιμασκούμαει .
— Κα έσι ποία έμα
Θέα να ντι αλήου τα νέα … Αβήκα γράμμα από τον υζέ μι
Το Γιώργο …
— Καού νιε δέτθερε Σιούλα καού νιε δέτθερε..
— Με γράφουντα το έρμο ότσι μ'ένι θυμούμενε πάσα αμέρα, ένι έχουντα ταν ένοια μι τσαι αφού ο 'νι αρίκχα ταν απόφαση να ζάου ταν Αμεριτσή θα μόλει ετήνε ..
— Ο Θεό ένι ατςέ
Σιούλα Οράτσερε πφι έσα χολήα, να ο Χριστε πφι
Ντ'ενέτζε τσαι το γραμμάτσι από τον υζέ ντι ..
— Τσαι κια να ντι αλήου τσαι το καλύτερε !,
— Θά μόλει έδαρη του Χριστού;
— Το καουτσαίρι θα μόλει Θωμαή θα μόλωει οικογενειακώς …
— Ουουου τσι ωραία με το καλέ με το καλέ
— Έα πιο κοντά να ντ'αλήου το καλύτερε …
— Έα Άλε μι Άλε μι …
— Έα πιο κοντά να μη φωνηάντου τσαι νιαθού σε όα τα γειτονία …
— Κάτσα κάτσα ένα λεφτέ να αειδάσου του χέρε μι να κχαμπάου το παναϊθούρι τα καμάρα .
Έα κια έσι ;
—Ορή το καμάρι μι μ'απολύτσε νια επιταγή δύου χιλιάδε δολάζια …
— Σε κα μερία βρε Σιούλα
Ο Θεό να νι έχει κά ..Τσαι με το καλε να νι δετθείρε ετήνε τσαι όα ταν οικογένεια .
Να γιομήσει με αγάκη του καρδίε νάμου α γέννα του Χριστού νάμου ..
Άβατθε  άκλαφτος
Άβαφτε  άβαφος
Αβανία συκοφαντία
Άβλητε  βλήτο
Άβατε  άβατο
Αβάλητε  άβαλτο
Αβρυτέ  βρυχηθμός ( ουρλιαχτό )
Αβέρτα  συνέχεια(χωρίς εμπόδιο)
Άβατθε εζάτσε ούτε ένα ο 'ρέστε τα τελευταία σι
Άβατε ενάτθε έκεινη το σύρμα
Έτρου άβαφτε όπφου νι αφήτσερε ένι δενάχουντα νία παραξενία
Έντανη τα φορεσία αβάλητε νι έσι έχου ακόνη
Μη κιστήνερε τσίπτα από ένταει , αβανίε είνι όα
Όρα να μπάτσε τσαι εζού βάλου έντεοι του αβανίε ε το τάσου μι εμαλέ
Βρε όσα νίου όα νιούτθα τουρ αβρυτοί από του κούνοι
Ο θα φκιάσερε γκάνα άβλητε με σκορδαλία ;Νι αποθυμήκα έντενη το σωμό
Μα να μη ποίνει κράτι μπίτι μαθές , α γρούσσα σι να έτζει αβέρτα
ΚΑΛΕ ΗΜΕΡΟΥΜΑ
Τςίτα  του Γενάρη  :
ΤΣΑΚΩΝΙΚΑ με το Πάνο : Ο άντρωπο τσαι ο Σάτυρε..
Είνει αούντε ότσι νία βοά ενάτθαει θίλοι ένα σάτυρε τσαι ένα άντρωπο.
Άμα εσούτσε το χειμωνικό τσαι αρχινήε α κρυάδα
Άντρωπο έκει φερίκχου του δύου σοι πάμε πουρτέσε από το τθούμα σοι τσαι σε έκει φουσού για να σονιστεί.
Τσαι αφού ο σάτυρε νιε ερωτήτσε γιατσί νι ένει ποίου έγκεινη , ο άντρωπο νιε απογήτθε .
Νι ένει ποίου όγο το
Ότσι ένει ποία κρυάδα ,
Για να σονιστού .
Νία άβα βοά κάκοιε εκαλέτσε του δύου θίλοι να αριστίωει …
Έα όμως πφι το κρίε έκει δέσουντα .
Τότθε ο άντρωπο έκει κόφου το κρίε σε γουλίε ,
Νι έκει φερίκχου τα γουλία
Πουρτέσε το τθούμα σι τσαι νι έκει φουσού να νι ψιουχράνει για να νι βάλει το τθούμα σι τσαι να νι ματθάτσει .
Ο σάτυρε τσαι πάλι νιε ρωτήτσε για ποίε όγο έκει ποίου έγκεινη
.Ο άντρωπο νι απογήτθε .
Νι ένει ποίου έγκεινη για να ψιουχραϊθεί το κρίε όγο ότσι ένει δέσουντα πρεσιού .
Άμα τσαι ενιάτσε τον απογημό ο σάτυρε νι επέτσε : Ενίου να μη
Μι υπολογίζερε για θίλε ντι διότσι από το τθούμα ντι έσει μπάνου τσαι σόμαση τσαι κρυάδα…
Μύθο να μου ένει αού ότσι ένει πρέπουντα να αποφύνουμε
Αντροίποι για τουρ οποίοι έμε δίβουλοι … Τσαι ο 'με ξέρουντε σι .
Άντρωπο πφι ο 'σει ξέρου νι , να μην εμπιστευτήρε
Τα όσα τσαι να ντι αλεί , κίστι να μη σι δείρε..
Σάτυρος
Τραγόμορφος , τραγοπόδαρος …
ΚΑΛΕ ΞΗΜΕΡΟΥΜΑ……….
Τςίτα  του Αμάη :
Για του νέοι  .: Του Πάνου Μαρνέρη .
Τσεραΐα  ξεραΐλα ….
Τσεροί  ξεροί
Κόςαλε  καμένος τόπος
Σύρμα  σύντομο μονοπάτι …
Ο τόπο έν χρειασκούμενε βρέχο , όα νια τσεραΐα
Τσι τσεραΐα ένι έντανη
Εφύγκαει όλοι κουμπάρε μι τσαι αραμάκα τσερέ
Εμπάκαει κρέφτοι τα τζέα τσαι να μου αφήκαει τσεροί
Τσερέ τσε μαργουτέ απαραμάκα ο έρμο
Έτζε οπά το κόςαλε είνι έχουντα ατςά άχανα .
Όρα μη κιάσει κανία κχάρα τσαι ναϊθεί ο τόπο κόςαλε
Ολόκληρε πλεύρα ενάτθε κόςαλε …
Χάγκε τα χώρα αλλά έτζε από το σύρμα , να κόψερε πορεία .
Αίσωπο  : Διαστσευή Του Πάνου Μαρνέρη .
…..Τα καμπτζία του χωρόγου πφι ου 'γκιαει μονοιάζουντα…..
Τα καμπτζία σε ένα χωρόγο ίγκιαει μαούντα αναμεταξύ σου ου 'γκιαει μονοιάζουντα .
Ο άραχλε γονεία παρά
Όλοι τουρ οργήνειε ο 'κι πορού να καταφέρει τα καμπτζία σι να μονοιάσωει .
Εστσέφτε λοιπόν να σι δενάτσει
Το σουστέ με τα πράξη , γιάκεινη σε κχαράε να νι φέρωει
Ένα μάτσο σάμντε .
Άμα τσαι άτζε του σάμντε του χέρε σι , έτρου όπφουρ ίγκιαει δεητοί , σε εδούτσε τθα καμπτζία σι τσαι εκχαράε από τον καθένα χουριστά να σι κατςούει όλοι μαζύ .
Γκανένα από τα καμπτζία σι ο πορέτσε να σι κατςούει.
Τότθε σε άτζε τσαι πάλι του χέρε σι , ελυούτσε το μάτσο τσαι σε δούτσε το καθένα από νία σάμντα τσαι σε ξανακχαράε να νι κατςούνει .
Ο καθένα χουριστά δίχως να ζοριστεί εκατςούτσε τα σάμντα..
Σε καλέτσε κοντά σι τότθε τσαι σε πέτσε .
Καμπτζία μοι άμα έτθε νία γροτθία τσαι μονοιαστά
Όκοιε τσα να σι βάλει μαζύ νιούμου
Ο μπρόκεται να σι μπάλει πέρε , ενώ το αντίθετε θα γίνεται άμα τσαι μαούνετε.Διδαχή : Α ομόνοια
Ένει δένανη τσαι α διχόνοια όχι
……………..ΕΜΕ ΝΙΟΥΝΤΕ
ΤΣΑΚΩΝΙΚΑ ……………..
ΤΣιίτα  του Αγούστου  .
Σε έμα ξεικάζου τσαι ο 'μα κιστίου τουρ εψιού μοι.
Έτρου λαμπερά λαμπερά όπφου σε έμα ορού γιομήντα ίγκιαει με ευτυχία το ψιουχάϊθι
Επεράτσε πρεσά ούρα ως να κιστίου ότσι ο τσείε μοι ο 'κει χωρατέγκου μαθέ
Τσαι ότσι τσαι τα δύου ένταει τάλαρα ίγκιαει καταδικά μοι…..
Για έτενη
Το τσαιρέ έκει τθα σίγουρα ένα θησαυρέ αφού το ατσίτερε φιλοδώρημα ο 'κει ξεπερνούντα του
- Δεκάρε .
Οξόν κάθε Άγουστε οι  δεκάρε ίγκιαει σούντε το δίφραγκο άμα έμα που όα τα χαρούπια από το κχοκχόγι .
Από τσι ίγκιαει κρχιούντε τσαι μαζούκχουντε όα τα χαρούπια οι χωρόγοι , έμαει
Έγκουντε ενεί τα καμπτζιοβόλια από κίσου τσαι έμαει ξετρουπούκχουντε τα απαραματά χαρούπια τάσου από τουρ απφαλίε τσαι τουρ αφάνε .
Έγκεινη έκει το κχοκχόγι ….
Για να ευχαριστήου
Το καλέ μοι τσείε , του λίγοι αμέρε πφι αραμάτσε το Τερέ , έμα
Έγκου καθημερινά τα βρύση να νι
Φέρου δροσερέ ύο από τα βρύση με το κουνάτσι
Νίληνε
Τα Τσακώνικα , μπίτι να μη ντραπήρε
Ένει α γρούσα ματη μοι σε όποι' ρωτεί να αλήρε .
Κα συνταχινά νάμου .
Τςιίτα  του Απρίλη
Διάλογο γ : παππού εγγονέ : του Πάνου Μαρνέρη .
—Παππού τσι έσι Μαστορέγκου ;
—Τσίπτα όρκο μι επέκα να σκάψου λιγάτσι
-Έα να κατσάμε λιγάτσι παππού να ξακεισταθείρε να ντ'οράου τσιόα.
—Ναι καμπτζί μι να μόλου να κατσάου λιγάτσι
Να αναχλιάνει α καρδία μι
Μαθές ..
—Τσί θα αλεί αναχλιάνει παππού ;
—Να όρκομι να ξακεισταϊθεί να σονιστεί να χαλαρούει να ηρεμήσει .
—Τσαι γιατσί έσι σκάφου παππού
—Να όρκο μι να φτύου κάνα κρέμου , θα σι βάλου αναχλά για να μπαήωει ογληγορούτερα .
—Έγκεινη το αναχλά τσι θα αλεί πάλι παππού επίτηδες νι έσει ποίου να μι μπερδέψερε…
—Ναι επίτηδες νιε εμπήκα όρκο μι
Αλλά για να μαθένερε τα γρούσα τσαι όχι να ντι μπερδέψου …
—Τσι ένι το αναχλά παππού ;
—Αναχλά ένι όρκο μι : ότσι ου 'νι βαθεία , είνι ρηχά … Άλλιου το αναχλιαίνου ( ένι ξακεισταίνου , ένι σονισκούμενε , ένι χαλαρούκχου
Τσαι άλλιου τα κρέμα ,σκούντα ,είνι αναχλά , ου 'ν βαθεία είνι ρηχά .
—Εντάξει παππού νιε καταβήκα .
Έμα έχα τον εμαλέ μι να ντι ρωτήου τσαι να μ'αλήερε τα συνέχεια
Για τουρ ονουμαστιτσοί
Γιορτέ
Αλλά ο 'νι προαβαίνα παππού , ένι έγκα τθο σκολείε .
-Να ζάρε καμπτζί μι α ούρα κα τσαι να έχερε ταν εφτσή μι καρδία μι
Τςιίτα  του Οχτώβρη  .
Ο τσυνηγό του Πάνου Μαρνέρη .
Τςίτα  του Οχτώμπρη  .
…… Ο ΤΣΥΝΗΓΟ …… Του Πάνου Μαρνέρη
Μπαήτσε ένα τσυνηγό , το λόγγο για να ζάει
Τσε Όρπα καλοί κολλέγοι μη , θηράματα να οράει .
Όρπα πφι έκει τσυνηγού τσε γιούρε έκει ξεικάζου
Πρεσιού έκει δοτσηκχούμενε , τα φύση έκει θαυμάζου .
Καμαρουτά νια πφέτζικα πουρτέσε ση νι οράτσε ,
Τθαείε το ντουφέτσι ση το στόχαστρε ση εμπάτσε
Τα σκανδάλη ο διάτθυλε έτοιμο να τραβήτσει
Κάτσι νιε κάνε άξαφνα νι αφήτσε για να φύτσει .
Νι' οράτσε όμορφο πρεσιού , τσε κάπφου νι'εφαγγείστε
Πφε 'κει περήφανε πρεσιού τσε για να ζεί νι' αφήτσε ..
Πφέτζικα όμορφο πουλί ,το λάλημα ντι ενιάκα
Σα στάτθερε απουρτέσε μοι τα λογικά μοι 'Χάκα
Το μουάρι του Παπάγιωργα .
Τσακώνικα με το Πάνο
…Τα όγια του τσείου του Νικόα ακριβώς όπφου σε εγράβε ..
Ενάτθε νία
Ατςά πολυμπρία τθου      .
Ετσιτάπα πολυμπρία ο 'κει νατά για  χρόνου.
Το ύο από έντενη το τσεροπόταμο πφι νι είνει αούντε Τσαρδάτσι ετθάτσε σκεδόν
Τα εφτά μέτςια τσαι ενάτθε ταν ιίδε αμέρα πφι έκει α γιορτά
Τα Αγία Βαρβάρα
Κατά τουρ οχτώ α ούρα τα σύνταχα .
Αν έκει νιούτθα άκει θα ν')άρει τσαι του
Νοματαίοι , ίγκιαει σκεδόν εντεκα
(Νοματαίοι
)Τσαι τα μουάρια ίγκιαει οχτώ .
Τθο διάμεσε του κάμπου έκει ερικχούμενε ένα σπήλη
Πφι έκει κοντά το τσεροπόταμο τσαι
Τάσου ίγκιαει τα μουάρια
Του Γιώργου Τριαντάφυλου Γκουβύση τσαι τα μουάρια του Κωσταγκή Μανούσου του Αντώνη τσαι του Θόδωρου Γιάννη Παραστσεβά τα οποία σε άτζε τσαι σε αποσούτσε τα θάασσα .
Α απόσταση από το σπήλη ως τα θάασσα είνει γιούρε το ενάμισιου χιλιόμετρε .
Αλλά όρπα ερέστε ένα άντρωπο ο οποίε όπφου το τσύμα νι έκει κατακίντα ,νι έκει
Έγκουντα τσαι
Φερίκχουντα ,
Εκατουρθούτσε τσαι εγλυτούτσε το μουάρι του Παπάγιωργα
Τα δε άβα εζάκαει όα ψόϊθα τα θάασσα …..
(Επρίτθαει ).
Τςίτα τσαι Τήτηντα – του Φλεβάρη : Θωμαή τσαι Σιούλα Γειτόνισε : του Πάνου Μαρνέρη .
………..Εμέ Νιούντε Τσακώνικα……..
Τςίτα τσαι Τήτηντα – του Φλεβάρη : Α Τσακωνοπαρέα .
—Ο Φλεβάρη
Τσ' ανέ Φλεβίσει , καουτσαίρι θα νυρίσει,(ζουνίσει)
— Κακά τα ψέμματα γειτόνισα ..
Ό σι αούα μι
Πφουρ ένι περού έτρου ο τσαιρέ ;
—Μέρα μπαίνα μέρα μπαήνα
Τσαι μπρου νι κατάβουμε θα σούσει το καουτσαίρι ..
—Σα χαιρετά ντ'ένι ορούα σάμερε Σιούλα .
— Τα κακά μι κύφα αλλά να …
— Ταν άβα βοά κακοβαλήκα θιλενάδα μι,
Ντ'έκι έχουντα παρτέ ακατούσε..
— Βολαί
Βολαί μ' ένι κιάνα απολπισία,κα πφι ένι έχα τσαι ετίου τσαι μ'έσι φερίκχα τα ύβατα μι..
— Τσαι εζου ετίου βρε γειτόνισα..
—Ορή Θωμαή αβήκα τσαι γράμμα ντε…
— Αμ γιάκεινη ένι γεού τσαι ο κώλε ντι, κα νιε καταβήκα εζού, καου νιε δέτθερε,
Καου νιε δέτθερε ..
— Φχαζιστούα ντι Θωμαή , να χαίρησιου τα καμπτζιούλια ντι τσαι τον άτςωπο ντι ..
— Πφουρ είνι ταν υγεία σου γειτόνισα;
— Κα είνι δόξα νάχει ο Θεό ..
— Τσι άλλιου νέο πιο καλέ από 'γκεινη
Γειτόνισα μι .
—Να μ'απολύκαει τσαι νία φωτογραφία από τον εγγονέ τσι με έκι γράφουντα
Το ορκούλι μι «σ'αγαπάω γιαγιά» σπουρία τα βάμματα σα νιε σβαήα ..
— Σε καλε ντι….
Ορή έτοιμο ένι τσαι εζού …
Καλε ξημέρουμα σε όλε το κόσμο, υγεία τάνου απ'όα
Α Χώρα τ'ΑηΓιάννη τουΣτράτη Δαλιάνη .
Διαστσευή τσαι γραφτέ τα Τσακώνικα : του Πάνου Μαρνέρη
Τςίτα τσαι Τίτιντα –του Απρίλη ,: ΑΤσακωνοπαρέα .
Α χώρα τ'Αγιάννη : Από το βιβλίε του Στράτη Δαλιάνη .
Διαστσευή τσαι γραφτέ τα Τσακώνικα από τον Πάνο Μαρνέρη..
Πρωτεύσα τα Τσυνουρία Ουρίστε ο Άγιελίδι τα Τσακωνιά τσαι καουτσαιρινά έδρα ο Άγιε Γιάννη .
Το άρθρο  από το Β.
Δ έκι γράφουντα:
(Ο έπαρχο ένι μπορού να εδρέμτζει τθον Άγιε Γιάννη από τα πρώτε του Απρίλη ως τα πρώτε του Οχτώμπρη ).
Το επαρχείε έκι τθα
Κουτιβέϊκο τσέα, σάμερε του Κασιώλου.
Από τσι καταργήτθαε οι Έπαρχοι ο ΑγιεΓιάννη ενάτθε θερινά έδρα τσαι πρωτεύουσα του Δήμου Θυρέας ως το  ως τα χρονία δηλαδή πφι ιδρύτθαει οι τσοινότητε.
Ο ΆγιεΓιάννη ένι ένα χωριουδάτσι με ιστορία τσαι πρεσσιού σημαγκικό για τα περιοχά .
Το  μ.Χ νι ένι αναφερίκχου για πρώτε βοά ο Γιώργο Σφραντζή.
Τθο  νι είνι αναφερίκχουντε σε Πατριαρχικό σιγίλιε περί σχολείου για Ελληνικά μαϊθήματα .
Το  εγκαίνια τα σχολή Καρυτσιώτα.
Το  Έδρα τα προσωρινά Τσυβέρνηση ταρ Επανάσταση του .
Το  ο Μπραΐμη εδάτσε τα σκολή Καρυτσιώτα
Τσαι τουρ Αγίουνε : Άγιε Βασίλη,Άγιε Στράτη,Άγιε Πέτρε,Δεσποίνη, του προφήτα Λία,του Θεολόγου τσαι τ'Άγιε Βλάσση.
Το  πρωτεύουσα με τον Άγιε Λίδι τα Κυνουρία
Το  πρωτεύουσα του Δήμου Θυρέας τσαι το  καουτσαιρινά έδρα τα τσοινότητα
Του Άστρη με δικαστήριε,αστυνομίας τσαι αγροφύλατσε .
Καλε νάμου ξημέρουμα Θιλενάδε τσαι θίλοι .
Τςίτα  του Ιούνη (Σερικχή) .
Ανιούριστε
Ανάγκια
Αξούριστε
Αγκοδέρου
Αγκατέ
Διπρουκχούμενε
Αγκραόζα
Έτρου αξούριστε όπφουρ εκάνε ένι ανιούριστε
Τάσου τα καρβουνοθήκα έσα ακαλυνούμενε ;
Ανιούριστε έσι
Εζάκα να ασπηδίου τον αγκατέ αγκράκα , χκιουπήμα χάμου τσαι στρουμπουλία το πούα μι
Ορή όρκο μι μπάε τα ανάγκια να 'ράρε παρήα ένι α Μάτη ντι πφι έκι ζατά τα χώρα για κουμπάνια ;
Όπφουρ έμα έγκου εδιπρούμα ,ετσιτά , τσαι φαήκα τα σούκχα μι
Πφουρ έσι έτρου βρε θεριακουτά 'γκραόζα ;
Έτζε να φκιαστήρε βρε αγκραόζα
Τόσιου πρεσιού εντούτσερε τσαι έσι αγκοδέρου έτρου ;
Μετά τουρ εκλογέ το  .
Πάνο Μαρνέρη : πρόεδρε τα Τσακωνοπαρέα ..
Αλικογκία νια αμέρα παρατάνου για να μπαήωει όα τα αποτελέσματα ..
Ένι α πρώτε βοά πφι έν ψηφίζου το τόπο μι .
Ο θα ποίου ούτε ένα σχόλιε πάρα μόνιου θα συγχαρού όλοι του νιτσητέ .
Συγχαρητήρια σε όλοι του σύμβουλοι , του τοπιτσοί προέδροι , τσαι το Δήμαρχο νάμου το Χαράλάμπο το Λυσίκατε .
Έτθε έχουντε έργο απουρτέσε
Νιούμου .
Προστατέψετε το τόπο νάμου με τα κουλτούρα σι .
Προστατέψετε το κειμήλιε
, Το θησαυρέ νάμου τα γρούσσα νάμου .
Ένι σίγουρε ότσι θα νι ποίετε .
Α γρούσσα νάμου ένι πιο ακριβά τσαι πιο ανεχτίμητε από τα λιμάνια , τσαι του πορίλε τσαι τα παρόμοια
Έργα ..
Τσαι χάμε τα γρούσα νάμου , θα χάμε τα ταυτότητα νάμου..
Ο'νι απαραμούντα τσίπτα άλλιου , από σενεί του πολίτε να σταθούμε το πλευρέ
Νιούμου τσαι να νι μου στηρίξουμε .
Κα νιούμου επιτυχία τθο έργο νιούμου .
Όπφου τσαι το παρελθόν θα ένι δίπα νιούμου ..
Κα νιούμου θητεία … Εμέ Νιούντε Τσακώνικα ….
Τςίτα τσαι Τίτιντα – του Νοέμπρη : Μυνήματα τα Μάτη τθο Ξενητευτέ καμπτζί σι : του Πάνου Μαρνέρη .
Αφιερουτέ σε όλοι του Ξενητευτοί τσαι σε όλοι του ματέρε πφι ένι έχουντε ξενητευτά καμπτζία ..
Μυνήματα τα Μάτη τθο ξενητευτέ καμπτζί σι ..
Γράμμα να ζάρε το καλέ
Τσ' έρεσε το καμπτζί μι,
Να νι γλυκοθιλίερε,
Να ι'δείρε ταν εφτσή μι
Έτζε πουλί μι ογλήγορα,
Όρα μη γκαγκιουθείρε,
Τον υζέ μι να ερέσερε
Να νι γλυκοθιλήρε
Γοργό χελιδονάτσι μι
Έτζε τσαι γύρε κίσου
Όρα να μην αργίερε
Να μπάτσε ξεψυχήσου.
Έρεσε το σπλάχνο μι
Άλε νι να γιουρήσει
Να μόλει Άλε νι ογλήγορα
Να μην αλικογκίσει ..
Α ούρα α κα τσαι να σταμακίσει α ξενηκεία…Τουλάϊστον
Έτρου όπφουρ ενεί
Νι ενιουρήαμε….
Τςίτα τσαι Τήτηντα –του Αουνάρη .
Περίπατε τθο Αραΐζι : του Πάνου Μαρνέρη .
Τςίτα τσαι Τήτηντα  — του Αουνάρη  : Α Τσακωνοπαρέα ..
Περίπατε το Αραΐζι : του Πάνου Μαρνέρη .
Σάμερε εκάνα να ποίου νία επίστσεψη το θίλε μι το Τσιτέλη τσαι το Βατζέλη το Μπεκύρο .( Αργούτερα εκάνε τσαι ο Παύλε ο Λάτση )
Ένι φερτέ το Αραΐζι ούγειε ένι
Ένα μέρη δυκικά από το Στένουμα τα Παλιόχωρα τσαι Ανατολικα από τον ονουμαστέ Κώστα τα Παλιόχωρα .
Ο Κώστα ένι έχου παρτέ ταν ονουμασία από τον Μιτσή Κωσταγκή ούγειε
Εσκωτούτθε από τουρ αϊθήνε σι διότσι ο νιε 'νιουρήαει όπφουρ εκι γιουρίζου από τα μάχη βαφτέ με
Αίματα.
Ατζά μερία λίγο Βόρια α Σέα .
Όρπα ίγκιαει οι τςεί
Αϊθήνε σαν οράκαει του Τούρτσοι να θήνωει του τραπεζουτοί, καλεστοί τθο Κατέϊκο γάμο χαμεά τα τραπέζια .
Τθα δυκικά μι ένι ο όμορφο Εριόντα με το Κάστρι σι ..
Όρπα έκι ο διτσέφαλε φτερουτέ ούϊθι πφι έκι φειάτθου το Θησαυρέ: έγκεινη ένι έχου να αλήνει ο Θρύλε.
Α αλήιθα ένι ότσι α Παλιόχωρα έκι νία ατςιά χώρα κατά του βυζαντινοί χρόνου, ούγειε καταστρέφτε το  από του Σταυροφόροι .
Επρωτοκακοιτσήτθε από τουρ
Ορειάτε τον ιίδε λαό με έτεοι τθου Πρασιαί τθα Πάκα του Αγιελιδίου ..
Τσαι το βάθη τθα Βόρια ,ο Τςουμία μι, ο τόπο μι, τα παιδικά μι λημέρια .
Ταν αγκονή σι τα Μαρνερέϊκα κονάτζα.
Πρεσσοί αναμνήσε, όμορφοι οι πλέτεροι από έντενη τον Άγιε ( Τθα παρέα νάμου τόπο .
Με σφιχτά καρδία τσαι με δάκρυα του πλέτεροι βολαί ένι
Αποχωρισκούμενε
Έντενη τον Άγιε τόπο ….
Ως να ξαναμόλουμε … ΚΑΛΕ ΞΗΜΕΡΟΥΜΑ..
Κουμπάρε μοι αλικογκίερε λιγάτσι
Έσει έχου δίτσηε αλικογκία τθο άρημα
Εζάκα να ασίου το γά τσαι τσι να οράου α τσατζία στσιστά .
Ένταει είνει γινούμενα καψο κουμπάρε
Οι άλλοι ζυνήχτοι φύγκαει τσιόα ;
Ζυνήχτοι
Ναι μαθές , ίγκιαει φερτοί συνταχούλια
Μαζούτθαει οι ζυνήχτοι , Το γα σου να ζυνήξωει
Να μαζουτθεί έτρου πρεσιού , άρτουμα να νι πάτσωει.
Όμορφο συνταχινά να έχουμε .
ΤςΌρα  του Αωνάρη : Αίσωπο  : του Πάνου Μαρνέρη
………………..
Τςίτα  του Αωνάρη  : Α Τσακωνοπαρέα
Ο αρουραίο τσαι ο πφογκικό ………….
Νία βοά τσαι ένα τσαιρέ ένα αρουραίο τα χουρέ
Εκιάτσε κολλεγία με ένα πφογκικό τα τσελή .
Ο αρουραίο εκαλέτσε το πφογκικό να ζάει να αριστίωει μαζύ τθαν εξοχή ,τθου χούρε ..Ο πφογκικό σαν έκι τςού το φαέ τσαι τα κρίσα επέτσε .
Θίλε μι έσι ποίου ταν ιίδε ζωή με το λιγκόνι , άμα όμως μόλερε τα τσέα μι θα ερέσερε πρεσσά τσαι ιδάφορα να φάρε .
Σαν επέτσε έγκεινη τσινήκαει για τα πολικεία ,για τα
Τσέα του πφογκικού .
Σαν εσούκαει ο πφογκικό έκι δενάχου τθον αρουραίο με καμάρι όα τα κουτσιερά ,τα αρτούματα , τουρ άντου το μέλι τσαι όα τα φρούτα .
Ο αρουραίο έκι μακαρίζου το θίλε σι πφογκικό τσαι έκι βού για τα δικά σι μοίρα .
Αλλά οπά πφι ίγκιαει έτοιμοι να τσινήωει το φαΐ ανοίε ο πόρε εμπάτσε ένα άντρωπο τσαι αναγκάσταει να γκριουφτούνει .
Αμα εφύτζε ο άντρωπο μπαήκαει από του κχραΐλε σου τσαι ίγκιαει παλαίγκουντε να φάνει κάτσι ασκάε .
Αλλά τσαι πάλι κάκοιε εμπάτσε τάσου ,τσαι κίσου ξαναγκριούφταει …
Ο αρουραίο τότθε γιουρήε τσαι πέτσε τθο πφογκικό .
Θίλε μι εζού ένι φύου .
Κάτσα εκιού να τσούνερε μοναχό ντι όα ένταει τα καούϊδα πάσα βοά με τα Ψιούχα τθο τθούμα , εζού ένι φύου τσαι θα τσούνου το φαέ τσαί του κρισούλε χουρίς να φοζήμα τσίπτα
Καλλίτερα να ζήνερε τάσου τα φτώχεια δίχως να τσέμει α καρδία ντι παρά πλούσια τσαι φοζατθά …..
Με το καλέ τσαι με υγεία να ξημερουθούμε
ΤΣίτα  του Οχτώμπρη  .
Εσυγιρίερε τα τσέα ;
Ότσι εμπορέκα εμπήκα
Σαρούτσερε ;
Τσι καλέ σωμό θα φκιάσερε
Επέκα να βράσου φακά .
Ο 'σει αούα μοι α φακά από τα χάματα ένει ;
Ο 'σει αού μοι ποίερ ένει κάμου τσαι πφείρου σάμερε τα Παλιόχωρα ;
Έτρου νιέ 'πέκα .
Ερημάνει οι χούρε όλοι .
Κχούλοι τσαι τσιρκουνίδε ,
Θυτρούκαει τσαι βροντάκαει όλοι τοίχοι
Από έτενη το τόπο εζήκαει δύου χωριουδάτζα του παλιοί χρόνου .
Πάντα με υγεία .
Τςιτα  του Σερικχή .
ΤΑ ΞΕΣΕΛΙΑ ……Α δέφτερε μοι γειτονία ….
Κάθε συνταχινά ροβολήχουντα κανία ρία καμπτζία το κατάβα για το σκολείε .
Μιτσα , ατςίτερα , σιατέρε ,
Υζοί με νια σάκα ποτσουτά , δρανήντουντα , αρακαλίζουντα , τσε χασκογεούντα κχαμπέντα το κακήφορε τα ρυακούλια .
Όρπα ίγκιαει
Μπέντα
Το μπουλούτσι τσε άβα καμπτζία
Για να ενουθούνει
Οα τα τάνου γειτονόπουα ταν ατσά χαρουπία , τα στρατώνα το σκολείε .
Τότθε το σκολείε του Τερού έκει φιλοξενούνται  μαθητούρια .
Καμπτζία με δύου δασκάλοι .: Το Σταύρο Κοκκοκιό με τα γουναίκα ση Ατζελικώ …
Δρανήντουντα , μαούντα , χορέγκουντα , βούντα τθο προαύλιε του σχολείου ως πφι να ντεί το κουδούνι (με έτενη το χαρακτηριστικό ήχο)
Μετά όα τα σειρά τη ,α, η, η ,η, η.
Από τα δεξιά όπφουρ έμαει ορούντε το σκολείε τα αρσενικά τσαι από αριστερά οι σιατέρε .
Έατθε ου Τερού
Το θεατράτσι
 Σερικχή
Να οράτε ρυθμιτσή τσαι αεροβιτσή γυμναστιτσή….
Σε όλοι νάμου .
Τςίτα τσαι Τήτηντα – του Σερικχή : Α Τσακωνοπαρέα.
Οι μαμούδε νάμου έτεοι του παλαιοί χρόνου για να πεζιποιθούνι το νιαυτέ σου ούγκιαει έχουντε όα τα σαμεζινά φκιασίδια πφ'έμε ερέχουντε τθα μαγαζία το σάμερε αμέρα.
Ήγκιαει έχουντε όμως κάτσι καλύτεζου, ήγκιαει έχουντε δίπα σου ταν Ατσά Μάτη, τα Φύση, πφη σ' έκι δία όα
Όσα ήγκιαει χσασκουμένοι για ταν υγεία σου τσαί ταν ομορθία σου.
Γιάκεινι ν'ήγκιαει σεβασκουμένοι, οι αθροίποι ήγκιαει έχουντε αναντζη τα
Φύση τσαί α φύση έκι έχα ανάντζη τουρ αθροίποι, ήγκιαιε δίντε τσαί ήγκιαει αζίκχουντε ο ένα από τον άλλε.
Τσαί για να μην αλήνου πάσα όγια θα αρχνινίσου με το πρώκιου μυστούρι ταρ ομορθία τα μαμού μι, τσαί θα αρχινίσου με του τσίχε.
Τσαί μην έτθε αναρωτηκχουμένοι τον όγο πφ'ένι αρχινίζα μ'έγκεινι, γιατσί ποίε τσουφά ένι όμορφο χουζίς του τσίχε;
Εζού, ό θυνήμα ποτέ τα μαμού μι ξεπλεγούρα, ξέπρετε.
Έκι έχα μακζιοί ρούσοι τσίχε πφη σ'έκι πρέχα πρεξούδε τσαί σ'έκι φεζίκχα γιούρε από τθα τσουφά σι, νιά αληθινά αρχόγκισσα.
Το μυστούρι;
Έκι ουκχουμένα με βρόχινε ύο από τα στέρνα τσαί σαπουνάτσι ντόκιε τσαί μη νίνετε πφη είνι αούντε ότσι ένι έχουντα ποτάσα τάσου τσαί ένι δαίσουντα του τσίχε τσαί το δέρμα, το καλέ σαπούνι άμα ένι σουστά σιαχτέ, με τα σουστά αναλογία τσαί αφητέ να ναϊθεί
Όνι δαίσουντα….Εμού έδαρι έτθε μπορούντε να νι τσίψετε τθα τσούτθα να νι λίετε με βρόχινε ύο να βάλετε τάσου σόδα τσαί αιθέρια έλαια τσαί να μοσκχοουθείτε… Ταν άβα βοά θα αλήου νιούμου τα συνταγή, έως τότθε, κατσάτε ογί, τσαί μαθαίνετε τα γρούσσα νάμου…
Καλέ ξημέρουμα θιλενάδα τσαί θίλοι
Τςίτα τσαι Τίτιντα – του Σερικχή : Α Τσακωνοπαρέα .
Ατσά Τούρλα   του Πάνου Μαρνέρη .
Επέκαμε ότσι το Μαλεβό του πρεσιού παλαιοί χρόνου νι ήγκιαει αούντε Κρόνιε Σίνα .
ΕΜΕ έχουντε τσαι ένα άλλε Κρόνιε Σίνα.
Έτρου είνι αούντε τσαι ένα μιτσή σνή τθαν Ολυμπία τσαι επίσης είνι αούντε τσαι έτενη Μαλεβό .
Τθο Δικό νάμου Κρόνιε Σίνα το λοιπόνου έκι ο Θεό Κρόνε υζέ του Ουρανού τσαι τα Γαία
Τσαι αφέγκη του Δία, ο Ατςέ Θεό,μπρου του δώδεκα Ολύμπιοι Θεοί ..
Ο Κρόνε έκι περαήχου το τσαιρέ σι με τα
Θιλενάδα σι Φιλύρα,
Τθου λότζοι του Μαλεβού,ούγειε έκι σιάτη του Αϊθή σι Ωκεανού.
Από το Μαλεβό έκι ασπηδού τθα γειτονικά Μαντινεία τσαι έκι ανταμούκχου τα γουναίκα σι Θεά Ρέα με ούγειε αποχκίε τον Ποσειδώνα το Θεό
Για τα ύβατα .
Α Ρέα γεννάτσε τον Ποσειδώνα τσαι νι αφήτσε να νι προσέχει α Άρνη διότσι έκι φοζουμένα τον Κρόνε.
Α Ρεπα το λοιπόνου παρησιάε τθον Κρόνε σαν Δρακούλη ένα πουαράτσι ούγειε ετήνε καταγκίτσε διότσι έκι φοζούμενε να μπάτσε ατσαιρένει τσαι νι άρει τα θέση τσαι τα δένανη σι τάνου ταν ιγής, όπφουρ εμποίτσε τσαι ετήνε με τον αφέγκη σι .
Το Μαλεβό νι ένι αναφερίκχου με το όνουμα Κρόνιε σίνα ο Γεωγράφο Κλαύδιε Πτολεμαίο ο τςίτε .
Επίσης ο νεούτερε Μητροπολίτα Μελέτιε τθα Γεωγραφία σι ( ο αιώνα
Μαλεβό μι όμορφο, σίνα του Θεού Κρόνου
Ο ιίδε έσ'απαραμού, τσι τσ'αν περάκαει χρόνου…
Καλε ξημέρουμα θιλενάδε τσαι θίλοι … Γιάκεινη α εφτσή ίσια με το σίνα να ζάνει οι χρόνου ντι .
Ο αρουραίο τσαι ο πφογκικό
Τσίτα  του Σετθέμπρη  .
Το τσύμα ο βράχο τσαι α γρούσσα του Πάνου Μαρνέρη
…………Εμέ Νιούντε Τσακώνικα …..
ΤΣίτα του Σετθέμπρη  Τσακωνοπαρέα μοι .
Συνέχεια: (Το τσύμα ο βράχο τσαι α γρούσσα .Του Πάνου Μαρνέρη )
..Αφροί μπαλήτσε έδαρη , πιο βίαιο ενάτθε
Μα ο βράχο όρπα σιντουτέ , ούτε τσαι πφε ταράτθε
Μα έκεινη πφε δενάε οπά ατζά , ογεί ατζά
Εμπαρείντα
Όα σε γκριούβε κίσου σοι τα θάασσα ένει κίντα .
Θεούριε εδενάχουντα σα ταύρε ταν αρήνα
Τσύμα ένει αληώτσιχο , τσινούμενε ένει σίνα
Μουντέ βαριού τρομαχκικό , ο βράχο νιε θωρέτσε ,
Το σίνα ένει έχου στήριγμα τσαι μυστικά Νιε πέτσε .
Κχόντου κχοντούσου σίνα μοι , το τσύμα άε όψη
Εκδίκηση εκχαράχουντα , τα δύου θα να μου κόψει .
Γιατσί έν' τόσιου αγριευτέ ;
Σαν τσι να ντε κχαράε
Τσ' εθέντα έδαρη εκδίκηση ;
Πρεσιού πφε ανταριάε ;
Να έτθε όλοι κα .
……… ΕΜΕΝΙΟΥΝΤΕ ΤΣΑΚΩΝΙΚΑ …………
Τσίτα  του Αμάη  .
Αίσωπο  Διαστσευή : του Πάνου Μαρνέρη
Εμέ Νιούντε Τσακώνικα…………
Αίσωπο  : Διαστευη από τον Πάνο Μαρνέρη ….
Κάκοιοι τσυνηγοί
Ίγκιαει τσυνηγούντε νία
Έαφο .
Ετήνα
Με τα σειρά σι εγκριούφτε τάσου σε νία άμπελε .
Οι τσυνηγοί
Νιε επροσπεράκαει τσαι επειδή α έαφο κιστήτσε ότσι ξεπεραήε το τσίνδυνε αρχινήε να τςούνει τα φύα από τα κράματα .
Όπφου το λοιπόν έκει τραβήντα
Τα φύα , το κράμα έκει ταρασούμενε.
Οι τσυνηγοί οράκαει έγκεινη τσαι γιουρήαει κίσου .
Εξερήαει με το τόξο τα μερία πφι το κράμα έκει ταρασούμενε τσαι εσκωτούκαει ταν έαφο .
Α έαφο όπφουρ έκι ψυχομαχούα επέτσε : Δίτσαια νιε παθήκα
Διότσι
Ο 'κι πρέπουντα να κειράξου έκεινη πφι με γλυτούτσε τα ζωή .
Διδαχή : όσοι
Είνι αδικούντε έτεοι πφι σε ευεργετήκαει είνι αρίκχουντε τιμωρία από το
Θεό …
Απ'το
Θεό θα νι ερέσερε άδικο άμα ποίερε,
Τουρ αδιτσίλε γιάγκεινη
, Ταν άκρα να αφήερε …….
..Κα συνταχινά βοηθήνετε τουρ ανήμποροι …..
—————Εμέ Νιούντε Τσακώνικα ———————
Τσακωνογεννητουρογιορτά.Του Αωνάρη ..
Από τα γεννητουρογιορτά τα Τσακωνοπαρέα .
ΤΑΧΙΑ ΔΕΦΤΕΡΑ ΤΣΕ  του Αωνάρη τουρ : το δειλινέ οα αΤσακωνοπαρεα τον ΠΕΤΣΕ για το πρώκιου αντάμουμα του
Να κοκιάσετε ολοι για να οραθούμε τσε να νιλήουμε τσε προγραμματίσουμε το ατςε αντάμουμα τσε πανηγύρι .
ΤΟ ΤΣΑΚΩΝΙΚΟ ΠΑΝΗΓΥΡΙ .
ΤΟ ΠΑΝΗΓΥΡΙ ΠΦΕ ΘΑ ΒΟΗΘΕΙ ΤΑΝ ΑΝΑΒΟΙΩΣΗ ΤΑ ΓΡΟΥΣΑ ΝΑΜΟΥ .
Νιε 'νει ονομάζου πανηγύρι γιατσί , με πανηγυρισμοί τσε χειροκροτήματα θα ξανατσινήουμε τσε θα ξαναθρονιάσουμε τα γρούσα νάμου .
Να μη ξεχένουμε το χρήε νάμου τσε να έμε αληθινοί τσε κιστοί τον όρκο νάμου .
Ετσινήκαμε , ενεί , α ΤΣΑΚΩΝΟΠΑΡΕΑ κάτσι , τσε νιε έμε συνεχίζουντε .
Προφανώς τσε ένει θέου τα βοήθεια νιούμου .
Προφανώς θα νη ποίουμε όλοι μαζύ.
Τσε προφανώς ένει για τα γρούσα νάμου ταν οποία όλοι ΕΜΕ αγαπούντε !!!
……ΤΑ ΤΣΑΚΩΝΙΚΑ …….
Έωνη τσυρά Δέσποινα ποίε το θάμα να ναϊθεί
Α πλεμονάρα να χαϊθεί α κχάρα για να πφουντεϊθεί
Χρόνου νάμου πάσιοι σε όσοι ΕΜΕ γιορτάζουντε .
Τσιουρακα Δεκαπενταύγουστε : Α Τσακωνοπαρέα .
Κχαρόαβρε  : του Πάνου Μαρνέρη.
Ο 'νι έχου νι ποτέ ζητέ τσαι ούτε να νι ζήου
Νία εφτσή να νι μου δού νία εφτσή να ποίου.
Ποτέ έγκεινη το κακό κίσου να μη τσαι μόλει
Τσι ένι κατάρα του Θεού δουλεία από διαβόλοι.
Κχάρα λαμπούρε απο παντού του σνοι εσυγκιούκαει
Τα ζωντανά σκουρνιάσταει κάρβουνε όα ενάτθαει
Τα δεντρικά εδάκαει , σποΐλε αραμάκαει
Πουλία πετατσήαει τσαι του φωλήε αφήκαει .
Χούρε, μαντρία, αρχογκικά εδάκαει τσ'εχάτθαει
Πένθιμο χρώμα άγκαει κουβάνα όα βάφταει.
Θα νάρει χρόνου τσαι τσαιροί οι λότζοι να λογγούνει
Μαντρία, χούρε, αρχογκικά για να ξαναχκιστούνει .
Να έμε όλοι ταπεινοί τθα δένανη τα φύση
Να έμε πιο προσεχκιτσοί από Ανατολή τσαι Δύση
Σέβας το τόπο ταρ ηγή ότσι έμε πατούντε
Γιατσί έμε νοιτσιάρηδε ογή πφι έμ'αραμούντε .
Έμε 'χουντε υποχρέουση ένι το χρήε νάμου
Να παραδούμε έντανη τα γης τθουρ απογόνοι νάμου.
Με όλοι του τουρ ομορθίλε σι, μ'όα τα δεντρικά σι
Τον καθαρέ τον ουρανέ ταν όμορφο θάασσα σι.
Να προσέχουμε.
Τσιουρακά τσαιΔέφτερα – του Αουνάρη  : Θωμαή τσαι Σιούλα : του Πάνου Μαρνέρη .
Οι ακούραστοι Γειτόνισε, Θωμαή τσαι Σιούλα.Προσωπικά νι ένι μπάνου νιούμου το καπέλο τσαι ένι φχαριστού νιού μου πρεσσιού για όα όσα έτθε ποίντε για τα γρούσσα νάμου…
Σ:Τσαι έντενη
Ο διάσκαλε επρίε νάμου τα σκώκια με το Σερικχή τσαι τον Αουνάρη ..Ήμαρτον πλέα .
Θ:ΒρέΣιούλα τσι έσα θέα να ντ'αλεί ο έρμο
Αφού Αουνάρη έμε έχουντε .
Σ:Αφε μι τσαι εκιού γιατσί εκιού θα σι νιάρε …
Θ: Ο'σι ατθαήχα μούζα τθο σπαϊθί ντι σάμερε, τσι επαθήτσερε;
Σ: Μπερ ένι σερίντου τσαι ποίερ ενι αωνού το Σάμερε ναμέρα Θωμαή ;
Θ: Αμ έντεοι οι χρόνου ζάκαει Σιούλα ..Ο θα γύρουει
Σ:Σώπα καημένα, εστσέφτερε πρεσσιού για να απογηθήρε;
Θ:Βρε Σιούλα περιπαίζα μ'έσι;
Σ: Όχι δά….
Αλλά να πφι εκάνερε τα όγια μι …
Θ: Για ποίε νι λιανά;
Σ: Τότθε ο διάσκαλε τσι άτζε νάμου τουρ αβουτάνε με το Σερικχή τσαι τον Αουνάρη;
Βοά πφι νι ένι σβαήχα μ'ένι ποίου τα καρδία μι περιβόλι, ένα κχόμπο μ'ένι κασίμενε το λαιμό ……
Θ: Τσαι τσι έσι θέα να ποί ο έρμο;
Να νάτσει τουρ ονουμασίλε σι για να μη χολιάρε εκιού !!!
Άλλιου τς'έγκεινη πάλι ..
Σ: Μπά ξεπίτηδες νι ένι ποίου…
Θ:Ο θα έσι τα κά ντι όπφουρ ένι δενάχουντα…
Σ: Εζου θα νι ρωτήου τσαι εκιού άληνε..
Θ: Σιούλαααα , ζάτσερε του πορίε ντι .
Γκανένα πλέα ο σερίντου μαειδέ τσαι αωνού
Ούτε ένι λιχινίζου τσαι φαέ ο κουβαού
Υγεία τσαι αγάκη θιλενάδε τσαι θίλοι …
Τσιουρακά τσαι,Δέφτερα– του Αμάη .
Καλέ Μήνα .
Βασίλη Φχαριστούντε ντι πρεσσιού
………………Εμέ Νιούντε Τσακώνικα…………..Βασίλης
Τσιουρακά τσα Δέφτερα – του Αμάη : Α Τσακωνοπαρέα .
Όπφουρ έμαει μπαήντε τάτσου οι Γερμανοί ήγκιαει έχουντε σουφτέ τα ντουφέτσια σου τάνου νάμου.
Τσινήκαμε να ψαφήνουμε για τουρ ατςοίποι .
Ορούντε έμαει μόνιου κχάρε τσαι καπινοί..
Κόαση .
Ο ήλιε κατακότσινε,δίχως αχτίνε, σαν ταν ικχάρα .
Ήγκιαει φωνηάντουντε τσαι βαστημούντε οι Γερμανοί, κουίζουντε ήγκιαει
Οι γουναίτσε τσαι τα καμπτζία,μουγκρητά τσαι κουιτοί σαν νία κατούνα
Βούε, βρονταήματα από τσέλε , κχάρε συντέλεια .
Οι λαμπούρε ήγκιαει σούντε ως τον ουρανέ, έμαει αντεχουμένει το σκωρεμό.
Κχαμπάκα ως το Σταθιμό .
Οράκα ένα να τίφει με του χέρε ένα βαγόνι του τρένου.
Νιε 'νιουρία.
Εζάκα κοντά σι .— Αντρία , πέκα νι, να μπάτσε οράτσερε τουρ ατσοίποι;
Χουρίς να μπάλει άχνα, με μποίτσε νόημα όχι μ'ένα τάραμα τα τσιουφά σι … Ζάκαμε πιο κάτου.
Ο 'μαει νιουρίζουντε κιά έμαει έγκουντε… Άγκαμε τα πορία για το Ορφανοτροφείε.
Κατσάκαμε κάτου από τα τσυπαρίσια να ξακισταθούμε .
Ενιάκαμε ντουφετσίλε.
Να μου καρφούτθε α ιδέα να μπάτσε είνι σκωτούντε τουρ ατσοίποι…Να έχουμε αγάκη του καρδίε νάμου τσαι μπόλικο υγεία..
Τσιουρακά τσαι Δέφτερα – του Δετσέμπρη : του Πάνου Μαρνέρη
Τσιουρακά τσαι Δέφτερα – του Δετσέμπρη  : Α Τσακωνοπαρέα
ΠΑΠΠΟΥ ΕΓΓΟΝΕ   : του Πάνου Μαρνέρη …
—Ναι αλλά τα κάβα άμα είνι δέσουντα είνι μπάντα καπινέ ;
Ο 'νι έτρου παππού ;
—Ναι σιάτη μι έτρου ακριβώς
—Είνι αούντε οι ειδιτσοί
Ότσι έτενη ο καπινέ ένι μολέγκου τον αέρα πφι έμε ανασέντε .
—Σάμερε είνι
Έχουντε φκιαστέ σόμπε με καταλύτα τσαι ένι γινούμενε τέλειε δάμα τσαι ο καπινέ ένι φιλτραρισκούμενε μπρου μπαεί από τα καπινοδόχο..
—Εκιού ο πέτσερε σόμπα ;
Επέτσερε τζάκι όμως .
—Έτρου επέκα αλλά
Όσι θυμουμένα πφι εκάνε ο μάστορα πέρσι τσαι εκχατθήτσε τα σόμπα τάσου τθο παλιέ
Τζάκι..
— Ο'νι πορούα να ντι κιάσου κχίπτα σκάρτο παππού, για όα έσι έχου απογημό ..
— Ο'νι έχου απογημό για να ποίνουμε κουβέντα αλλά ένι μαθαίνου τσαι εζού μαζί με σ' εμού του νέοι, αλλά ένι πρέπουντα να ναϊθεί πρεσσά δουλεία ακόνη .
— Δουλεία πρεσσά δουλεία παππού, με ένταει όα τα πλαστικά, σούσε Έωνη, τσι θα αποναθούμε;.
—Ο Θεό να βάλει τα χέρα σι……….
Ο Θεό να βάλει τα χέρα σι να ξημερουθούμε
Τσαι να τθάμε με υγεία ..
Τσιουρακά τσαι Δέφτερα – του Νοέμπρη .
Σοϊθία γειτόνισα : του Πάνου Μαρνέρη .
Τσιουρακά τσαι Δέφτερα —του Νοέμπρη : Α Τσακωνοπαρέα .
Σοϊθία γειτόνισα: του Πάνου Μαρνέρη..
Σοϊθία τσι εστολίστερε φορέτσερε τα κά ντι
Σε γάμο ντε καλέκαει;
Μπάτσε σε πανηγύρι;Π
Μαειδέ σε γάμο ένι ένι έγκα εζου μαειδέ σε πανηγύρι
Ο χάρο ένι ποίου νία χαρά τον υζέ σι ένι παντρέγκου
Καού ένι του νέε για το χορέ του νέοι για τα τραγούϊδα ..
Σοϊθία μι γλυκά .
Σοϊθία μι παλιά μι γειτόνισα..
Σοϊθία Τεριώτση , Τάνουγειτονοπούλα, Ξεσελιώτση … Τσαι τάνου από όα Τσακώνα.
Ένα πόρε έμαει .
Ντ'έμα νιουρίζου από μιτσή καμπτζί .
Μιτσά έσα τσαι τότθε πφι
Εφύγκα.
Σχεδόν σαράντα χρόνου να οραθούμε .Αλλά όπφου τσαι να νι ποίερε οι παλιοί ιγκιαει αούντε : μπρούτερα από τον ήλιε , θα οράρε το γείτονα.
Τσαι όντως: οι πρώτοι καλημέρε τθαν γειτόνισα νή τθον γείτονα ..
Ενήλιτσε πλέα ενιουρίσμαει καλύτερα,ιδιαίτερα έγκεινη το καουτσαίρι.
Θαυμά το κουράγιο ντι .
Πάντα με το γέλιε, πάντα πρόσχαρε, καωσυνάτε, τσαι αγωνίστρια .
Εθαμά τον εύστοχο όγο ντι, τον ενθουσιασμό ντι τσαι ταν αγάκη ντι για τον τόπο νάμου, για τα παράδοση τσαι ιδιαίτερα για τα γρούσσα νάμου .
Ό 'μα εντεχούμενε να φύτσερε τόσιου γλήγορα.
Με τον τρόπο ντι έσα καθυσηχάζα όλοι νάμου .
Ακιστάτθερε πρεσιού το τελευταίο τσαιρέ,
Έδαρη θα ξακισταθείρε.
Οι πόνοι τσαι οι σιουγλίε ντ'αφήκαει για πάντα.
Καλέ ντι ταξίδι γειτόνισα μι.
Καλέ ντι Ταξίδι χαιρεκίσματα τσαι κα αντάμωση .
Αιωνία ντι α μνήμη .
Ντε 'τάμα ότσι
Έκι θα τραγουδίουμε παρέα το Τσελιοντάκι .
Ο 'σε κατανέγκαμε, αλλά τον όρκο θα νι κχοντού….
Είνι έτσι τάπα ουλρε πφι
Είνι παρείντα το νου τα όγια τ' αφέγκη μι .
«Καμπτζί μι ένα τσίπτα έμε , έμε φύντε τσαι το μόνιου πφι ένι αραμούντα ένι
Α κατσία…»
ΤΣΙΟΥΡΑΚΑ  του Μάτζη : Α Τσακωνοπαρέα
Παπα Νιχάλη : του Πάνου Μαρνέρη .
Εκιού νι εζαλέερε ίσως γιατσί έκι πρέπουντα .
Να ζάρε το ταξίδι ντι πφι γιουρισμό ο 'νι έχουντα .
Έσα παπα Νιχάλη μι
Ο δικό νάμου ιερέα
Τσαι θα λειπέψερε πρεσιού σε όα τα παρέα .
Έσα ένα άντρωπο προιτσιστέ με αγάκη καταποτσουτέ,
Με καοσύνα, τον όγο το καλέ, αγακητέ τσαι σεβαστέ.
Για κχάμποσοι από σ'ενεί, απ τα τάνου γειτονία
Πφι ντ'νιουρήαμε καμπτζί , α αλήιθα ένι νία.
Έσα θέου από μιτσή, ιερέα να ναθείρε
Το Θεό έσα θέου εκιού να νι 'περετίερε.
Τσαι νιε υπερετίτσερε μ'αγάκη τσαι με πάθος
Τσαι έγκεινη αγακητέ ο νάτθε κατά λάθος
Παπά Νιχάλη φύτζερε τσαι ο Τερέ ορφανεύε.
Παπα Νιχάλη φύτζερε τσ'α Τσακωνιά φτωχεύε
Καλε ντι ταξίδι χαιρεκίσματα το καμπτζί μι τσαι δίνε νι τσαι κανιά οργήνια .
Να προσέχερε νάμου από οπά ψεά …
Θεό σχώρε νι τσαι σε όα ταν οικογένεια, ζωή σε όγου σου.
Τσιουρακά τσαι Δέφτερα – του Νοέμπρη: Κουιτέ  από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη .
Μπράβο Μεταξένια τσαι ντ'έμε Φχαριστούντε .
Καλέ νάχερε.
…………..Εμέ Νιούντε Τσακώνικα ……….Μεταξένια
Τσιουρακά τσαι Δέφτερα – του Νοέμπρη : Α Τσακωνοπαρέα
Εζού άγκα το σιατέρη ταρ Παναγιώτση Δραμογιαννού, ότσι έκι δύου χρονού, τσαι νι αναιμούκα τάτσου από το παναϊθούρι.
Αναιμούκα τάτσου τσαι τον υζέ μι τσαι τα σιάτη μι .
Τα σιάτη μι νι εφύτζε το τσέρβουλε.
Ψαφήκα τσα νι'ερέκα τσαι απέ ασπηδήκα τσαι εζού .
Ο υζέ μι εζάτσε απατζά τθο δικαστήριε να οράει να μπάτσε τσαι ο αφέγκη σι έκι γκριουφτέ οπά .
Εζου άγκα τα σιάτη μι τσαι φύγκα .
Σαν εξημερούτσε ο Θεό μπαήκαμε από το σπήλη πφι ξενυχκίαμε .
Συνταχούλια, ακόνη αχάρατθε, ενιάκαμε νία φωνά..
«Γουναίτσε, γουναίτσε όσοι έτθε γκριουφτοί τθου γιούρε σίνοι, έατθε κάτου» κχαμπάκαμε κάτου από το παλιέ γιοφύρι .
Οπά έκι α Παπασταύρου .
Όράτσε το σιατέρη μι λιπόθυμο, αρείτσε κχάμποσιου γα από ταν κούλικα τσαι νιε δούτσε .
Απέ πέτσε νάμου.
«Ορή τουρ ατςοίποι σε σκωτούκαει όλοι
Οι Γερμανοί…
Να ζάτε έδαρη να σι κχακχούτσετε …
Εδαρη πφου να σι κχακχούτσουμε τσαι με τσί;
Ανέ έχουμε ταν υγεία νάμου θιλενάδε τσαι θίλοι.
Τσιουρακά τσαι Δέφτερα – τουΣερικχη  :Α Τσακωνοπαρέα ..
Το μοναστσήρι ταρ Έωνη : Του Πάνου Μαρνέρη .
Το μοναστσήρι τα Έωνη ένι ένα από τα πιο νιατά μοναστσήρια .
Το ιστορικό σι ένι τσινούντα
Από το  μ.Χ.
Ο θρύλε ένι έχου να αλήνει ότσι οι νομίε του τόπου
Ίγκιαει ορούντε ένα φώς ψεά σε ένα βράχο .
Ταν αρχά ο δούκαει 'νι πρεσσά σημασία αλλά υστερούτερα α περιέργεια σου ατσαιρέτζε γιάκεινη εζάκαει τθον Δεσπόκη
Του Ορειόντα ( Ρέοντος).
Ο Δεσπόκη μαζούτσε όλιου το χωριουδάτσι για να οράνει τσαι να κουβεγκιάσουει για έγκεινη το παράξενε…
Εζάκαει το λοιπόνου
Επί τόπου τσαι καταβήκαει ότσι το φώς έκι από ένα καγκήλι ούγειε έκι αναφτέ απουρτέσε από νία εικόνα.
Α εικόνα όμως έκι τόσιου αψεά πφι ου 'γκιαει σούντε κοντά σι .
Με του προσεφτσαί τσαι τα περικάλια α εικόνα κχαμπάτσε χαμαιούτερα τσαι κχάμποσοι εμπαήκαει τσαι οράκαει ότσι έκι α εικόνα τα Δεσποίνη πφι έκι ίκχα το βρέφη ταν αγκαλία σι .
Ύστερα από 'γκεινη εχκίαει ένα ξύλινε Αγιούτςι, εβαλήκαει τάσου ταν εικόνα τσαι εσιάνει
Τςιχίτσινε σκά για να μπαήνωει τσαι να ποίνωει το Σταυρέ σου .
Τθα περιοχά πφι ερέστε α εικόνα ίγκιαει δύου ασκητέ, ο Καλλίνικο τσαι ο Δοσίθεο.
Ο Δεσπόκη σε κχαράε να ζάνει τσαι να κατσάνει όρπα ακριβώς πφι ερέστε α εικόνα .
Οι Νομίε βοηθήκαει τουρ ασκητέ τσαι εχκίστε ένα μιτσή Αγιούτςι
Τσαι δύου τσελία .
Έντεοι του δύου μοναχοί σε σκωτούκαει δύου Τούρτσοι .
Α παράδοση να μου ένι αούα
Ότσι τσαι οι δύου στραβούτθαει άμα επιχειρήαει να μαγαρήσουει τσαι να βεβηλούνει
Τον Άγιε.
Ερέκαει
Κίσου το φως σου ύστερα από περικάλια
Από του Κοσμίτοι ( κάκοιτσοι του Κοσμά ).
Υστερα από 'γκεινη το μοναστσήρι νιουρίε ατςοί δόξε.
Έωνη το καμπτζιούλι μι πφ'ένι μακρύα τα ξένα
Φύατσε νι έχε νι κα ,Ω
Δέσποινα Παρθένα !!!
……Καλέ ξημέρουμα τσαι βοήθα νάμου α Έωνη …….
ΜΚΑΜΕ ΤΣΑΚΩΝΙΚΑ
Τσιουρακά τσαι Δέφτερα – του Οχτώμπρη .
Πολυξένη Φχαριστούντε ντι Σιάτη μι .
Κα χρονία να έχερε τθουρ ανουτέροι σπουδέ ντι .
ΕΜΕ περήφανοι για σετίου.
………ΕΜΕ ΜΙΟΥΝΤΕ ΤΣΑΚΩΝΙΚΑ ……..Πολ.
Λαλουδάκη
Τσιουρακά τσαι Δέφτερα – του Οχτώμπρη :α Τσακωνοπαρέα.
Διαστευή τσαι γραφτέ τθανΤσακωνικα από τον Πάνο Μαρνέρη .
Ποτσούκαει τθα τρένα όα τα κρεψιμέϊκα από τα μαγαζία τσαι σ'απολύκαει τθο Αίγιε.
Μπαήκαει γιούρε τθα Βελιά πφι ήγκιαει τα μαντρία .
Μαζούκαει όα τα αιγοπρούατα σε θύκαει τσαι όσα ο φαήκαει σε βαλήκαει τθο τρένο .
Τα νιούτθα τα Τσιουρακά νιε περαήαμε τάσου τθο φόβο.
Έμαει αντεχουμένει να ξημερούει.
Ήγκιαει έχουντε πετέ ότσι άκια να φύτσωει τα Δέφτερα .
Δέφτερα εφτά α ούρα τα σύνταχα μπαήκα από τα τσέα .
Νέκρα.
Εσυλογίσμα : Ορή το μαρτύριε τελειούτσε.
Μπρού κα κα μπάου κίσου τάσου ενιάκα τα κχαμπάνα να ντίνει δαιμονιστά τσαι νία φωνά εσούτσε τουρ αβουτάνε μι.
Όλοι : γουναίτσε, καμπτζία, γεράδε,γριάδε ατσοίποι, όλοι τθο Δημοκικό σκολείε, με ένα μπέτσιμο τσαι άντε για νία ναμέρα.
Δρανήα τσαι φωνιά τον Αντώνη :
Έτθα, γκιούσου ογλήγορα.
Φόρε τα τσινούρτσια ντι ίδιτα, θα δάνει του τσέλε νάμου, γιάκεινη είνι μαζούκχουντε νάμου τθο σκολείε.
Ποίε έκι αντεχούμενε το κακό πφι ενάτθε…….
Αγάκη τσαι υγεία θιλενάδε τσαι θίλοι τα πολυκιμούτερα…
……..Εμέ Νιούντε Τσακώνικα…….
….Αγάπη και υγεία φιλενάδες τσαι φίλοι τα πολυτιμότερα …
………Μιλάμε Τσακώνικα ………
Τσιουρακά τσαι Δέφτερα - του Νοέμπρη  Μάτη τσαι σιάτη:ταρ Ελένη Μάνου
………………Εμέ Νιούντε Τσακώνικα ……………..
ΤΣΙΟΥΡΑΚΑ τσαι Δεφτέρα  — του Νοέμπρη  :
Μάτη τσαι Σιάτη  .
—Έτοιμα Μάτη τα πζοιτσία , πόσα βραχάνια πόσα κουντούρια θα μι δίρε!!!
—Ααα εκιού έσι έχα όρεξη να μαούμε ντ' ένι τσού ο
Κώλε ντι …
—Γιατσί ματέρι μι, εζού να ντι ποίου να γιάρε έμα θέα, πάλι
Τον εμπιά μι θα 'ρέσου ;
Εκιού έσι έχα του μούζε …
—Ααα το καλέ πφι ντ' ένι θέα, άφε τα όγια, ου 'νι 'φεούντα ντι σε τσίπτα μον'έα μαζούσου να ποίερε γκανιά ιδουλεία !!!
—Ο'νι προφταίνα, θα ζάμε σ'ένα πάρτυ τ'αργά τσαι ένι θέα να σιαχτού….
Θα να μου οργιστεί ο Απανούσε βρέ, τσι πάρτυ μ'έσι μπαμπαλίζα …
—Πάρτυ,
Ένι έχα γενέθλια α θιλενάδα μι α Ερήνη τσαι θα ζάμε να
Ν'άρομε νία τούρτα τσαι τσερία να νι ποίουμε έκπληξη …
— Αμ ο 'τθε έχουντε εμού μαλέ για προκοκή,άκο τούρτα, γενέθλια, έκπληξη, πφου θα ανοίτσετε νοικοτσιουζίε πφι ό 'τθε
Συννοούντε να ποίετε το ασπρού …
—Ενίου ο άτςωπο μι θα μ'έχει βασίλισσα .
—Τσι έσι αούα, έσι ατςά του όγου ντι, άμα νι ερέσερε έα να μι τςουπαΐτσερε το σούκχο.
Τσαι τσι θα μαγερέμπτζερε το βασιλία ντι, τσι θα τςούνετε μεζαλίδε ;
—Ααα  'σι ξέρα νι, πλέα είνι μαγερέγκουντε οι ατςοίποι ..
— Κακο πφι με 'ρέτσε νταμουλά θα μι μόλει ….
Κα ΝΑΜΟΥ ΣΥΝΤΑΧΙΝΑ ΜΕ ΤΟ ΚΑΛΕ ΝΑ ΞΗΜΕΡΟΥΘΟΥΜΕ
ΕΜΕ ΝΙΟΥΜΤΕ ΤΣΑΚΩΝΙΚΑ …….
Τσιουρακά τσαι Δέφτερα – του Οχτώμπρη :Για του νέοι : του Παπνου Μαρνέρη
Για όλοι του Τσάκωνε ιδιαίτερα για τα τσυρά Γωγώ Ρουκουτάκη.
Τσιουρακά τσαι Δέφτερα – του Οχτώμπρη :
Για του νέοι :του Πάνου Μαρνέρη
Αφρόκαλε
Άτςιφτε
Ατελέσφορε
Ατζανή
Ατςύγητε
Ατςέ, ατςά
Ορή το φκυάρι για το φούρνε σιάξε νι από αφρόκαλε να μην ένι βαριού
Θα ένι χατέ ο τςίφτα γιατσί α αφόκιουρη ένι άτςιφτε
Έσι για βάμματα έκεινη το κονάτσι ντι ατελέσφορε αραμάτσε
Μπίτι ατζανή ρε κολλέγα ούτε νία κοτρόνα ό 'νι νοού να ανατσυλεί
Εζάκα νια βόλτα ταν άμπελε, τάχα μι ότσι ετςυγήκατε … Ατςύγητε ένι αραματά
Εμπαλήκατε μέλι νη ατςύγητοι είνι ακόνη οι μελισσάε;
Έντενη ο ατςέ άτςωπο τσαι έτανη α ατςά γουναίκα οπά τα πέρε γειτονία ποίερ είνει
Ότσι κιάνουμε να μη νι αφήνουμε ατελέσφορε
Τσιουρακά τσαι Δέφτερα – του Αωνάρη  .
Τσιουρακά τσαι Δέφτερα – του Αωνάρη : Α Τσακωνοπαρέα .
Ο Ξένε :
Από το βιβλίε του Στράτη Δαλιάνη .
Από Κια έσι ξένε ;Ξεστομίε ο αφέγκη μι .
Τσίπτα , γκανένα απογημό, παρά γιουρήε ξοικάε ενεί τα καμπτζία τσαι δακρύε .
Μπερ έσι αού τσι νι θυνήαμε !!!
Θα κιούψου Σάμερε τ'αργά
Τάνου σ'έγκεινη το σεντούτσι επέτσε.
Έκι α σεντούκα πφι έμαει βάντε το φαέ .
Τσυρά μι , φέρε γκάνα μπέτσιμο τσαι αφήετε μι να ξακεισταθού.
Ογλήγορα , ογλήγορα α Μάτη μι ενέτζε το μπέτσιμο τσαι απέ όλοι μαζί μπαήκαμε τάνου τθα Σάλα τσαι κιούβαμε όλοι μαζί στρουματσάδα .
Κλειδαμπαρούτσε ο αφέγκη μι τον πόρε.
Γκανένα ο κλείτσε εψιλέ, αλλά τσαι ο μπαλήτσε κίχ όα νιούτθα,
Από φόβο να μην ατθαήσουμε τον ταλαιπωρετέ ξένε.
Οι λυχίνου πφουντέτθαει σε όα τα κονάτζα, τα παναϊθούρια κλείκαει τσαι στυούτθαει με τα κορδομήρια .
Σε όα τα κονάτζα ησυχία οξόν από το Βορία πφι έκι τάτσου χαού κόσμο .
Α νιούτθα ο 'κι περούα, τρομάε να ξημερούει .
Ο αφέγκη μι τθάτσε πρώτε τσαι αγαλιανά κχαμπάτσε κάτου , τσαι όπφουρ εμπαήτσε τθα ταβέρνα ξοικάε τα σεντούκα τσαι ο Ξένε έκι λείπου.
Αφήτσε μόνιου ένα χαρκί πφι έκι γράφουντα : «Ένι ευχαριστού νιούμου» ..
Τότθε ο αφέγκη μι επέτσε: «Ανέ ζάει το καλέ ο άντρωπο, ποίερ ένι ξέρου τσι βάσανα ένι έχου..» Ο μαθήκαμε ποτέ από κια έκι τσαι τσι έκι κχαράχου το χωριουδάτσι νάμου.
Εμαθήκαμε όμως γκανιά δεκαρία ναμέρε αργούτερα, ότσι ένα υπόδικο νιε κχράε από του φυλατσαί τ'Ανάπλι τσαι νι ήγκιαει ψαφούντε …..
Καλε ξημέρουμα τσαι όμορφο συνταχινά θιλενάδε τσαι Θίλοι .
Τσιουρακά τσαι Δέφτερα – του Απρίλη :Θωμαη τσαι Σιούλα : του Πάνου Μαρνέρη
Τσιουρακά τσαι Δέφτερα – του Απρίλη .
—Θωμαή κιά τθα καταγκρένια έσι;
Ο 'ράτθερε μαειδέ τσαι νιάτθερε από τα σύνταχα ;
—Ογή ένι καψοΣιούλα κιά να ζάου μαθές .
— Κακοβαλήκα κομμάκι γιατσί ο 'ράτθερε..
— Βρε γειτόνισα καομαθήκαμε , εκόφτε το Λεχτρικό τσαι να μα το Θεό είνι κοφουμένει οι χέρε τα πάσα νιουκοτσιουρά χουζίς το ρημαϊδακό…
— Ποίε ρημαϊδακό;
—Κιά ένι τςάχου ο εμαλέ ντι…Για το Λεχτρικό ο 'με νιούντε;
—Σο καημένα ναι βρέ …Έτρου όπφουρ ενάμαει τσαι να μου μποίκαει ο 'με πορούντε να ποίουμε μπράφ χουζίς το Λεχτρικό
—Να σαρούερε Λεχτρικό, να σιάξερε νία γουλία σωμό το ιίδε, να φουκιστήρε , να κχρίσερε, να σιδερούρε, να νιάρε τσαι γκάνα νέο από το Χαζοκούκι , όα με το Λεχτρικό…
—Τσι να νιάρε τσ'απόκεινη..
Όα κουβάνα τσαι άραχλα, τσίπτα καλέ ο γινούμενε
Τθο κόσμο .
—Βρε Σιούλα ο 'σι ορούα τσι ένι γινούμενε , ούτε αποκρίσιε, ούτε του Βατζελισμού τσίπτα μαθές !!!
—Τσι να αλήου τότθε με το Παπαδόπουλε τουλάϊστον οι
Χοροί τσαι τα γλέγκια
Ο λειπέβαει νάμου μαειδέ σε κόβαει..
— Πφου ντ'εκάνε έγκεινη πάλι , τότθε έκι στρακιωτσιχό νόμο ..
— Γιατσί Έδαρη
Τσι ένι ;
— Έντανη α παλιοαρρώστσεια βρε Σιούλα , ούε Δέσποινα κακό πφι να μου ερέτσε… Βάλε Έωνη μι τσαι εκιού τα χέρα ντι …
—Δίτσηε έσι έχα αλλά ένα χρόνε έδαρη τσι είνι ποίντε τσαι έντεοι οι μαργουτοί ήμαρτον πλέα …
— Πφου ο μποίκαει Σιούλα ..Να ο κόσμο ένι μπολιασκούμενε , θα φύτσει θα ζάει τα κατςοποήματα 'οπά πφ'ερέστε.
— Τσι να αλήου μαγάρι ένταει όα να είνι για το καλέ νάμου .
… Καλε ξημέρουμα με υγεία τσίπτα ακριβούτερε θιλενάδε τσαι θίλοι…
ΕΝΙ παρακαού τα Τσακωνοπαρέα να νι σβαήσει τσαι αφού εγκρίνει να νι τσοινοποιήσει …….
…………Ο ΧΡΙΣΤΕ
ΑΝΑΣΤΑΤΘΕ……………
ΧΡΟΝΟΥ ΠΑΣΙΟΙ ΣΕ ΟΑ ΤΑ ΤΣΑΚΩΝΙΑ ΤΣΑΙ ΣΕ ΟΛΕ ΤΟ ΚΟΣΜΟ.
ΤΣΙΟΥΡΑΚΑ ΤΣΑΙ Δέφτερα – του Απρίλη  .
Ανάσταση τα Χρονία του Κορωναϊού: του Πάνου Μαρνέρη ..
Σάμερε  του Απρίλη το .
Ένι τα Αμπρία
Σάμερε οι
Ορθόδοξοι Χριστσιανοί σε όλε το πλανήτα είνι γιορτάζουντε ταν Ανάσταση
Του Χριστού .
Για  χρόνου ο Χριστσιανέ , ένι γιορτάζου ταν Ανάσταση
Του Θεαντρούπου τσαι ταν Ανάσταση
Τα φύση….Ταν Άνοιξη .
Α Άνοιξη ένι Ανάσταση ..
Εκάνε α Ανάσταση του Χριστού, αλλά για κάκοιε όγο
Ο νέτζε ταν Άνοιξη τθα φύση ταν Άνοιξη τθο Πλανήτα ταν Άνοιξη του αντρούπου ……
Έκεινη πφι έμαει ξέρουντε ως έδαρη ένι ότσι ένταοι τα δύου ίγκιαει κιατθά χέρα χέρα , ίγκιαει
Αχούριστα .
Α Ανάσταση έκι φερίκχα ταν Άνοιξη τσαι α Άνοιξη ταν ΑΝΑΣΤΑΣΗ ….
Τσι ενάτθε;
ΑΝΑΣΤΑΣΗ , ΑΝΑΣΤΑΣΗ ΚΙΑ ΕΝΙ Α ΑΝΟΙΞΗ ;
Κια ένι α Άνοιξη για τα δεντρικά για τα λειβάϊδα για του Θάασσε για τα ζώα , για τον Άντρωπο ;
Μπάτσε όπφου τσαι τότθε ο άντρωπο ξεφύτζε;
Μπάτσε
Ένι πρέπουντα να πατεί φρένο τθαν αχαριστία τθαν ασυδοσία
Να σεβαστεί τα φύση το νιαυτέ σι για να μόλει α Άνοιξη ;
Να μπάλωει ροδαμό τα Δεντρικά ,να πρασινίσωει τα λειβαϊδα, να σιονιστούνει οι θάασσε,να ζευγαρούνει τα πουλία τσαι τα ζώα, να αναζωογονηθεί, να νάρει τα τάνου σι, να ανασταϊθεί κατα κάκοιε ντρόπο ο άντρωπο;
Κια ένι α Άνοιξη ;Τάχατες θα μόλει ποτές κίσου;
Ναι θα μόλει..
Αφού εκάνε α Ανάσταση του Χριστού τάσου του καρδίε νάμου τσαι σιωπηλά όλοι νιε 'γιορτάμε θα μόλει τσαι α Άνοιξη…
…….ΝΑΙ ΘΑ ΜΟΛΕΙ …..
Ανε γιορτάσουμε έντανη ταν Ανάσταση μοναχοί νάμου , του Τσέλε νάμου ταπεινά τσαι με ειλικρινά κατάνυξη .
… ΧΡΟΝΟΥ ΠΑΣΙΟΙ ΘΙΛΟΙ ΜΙ …..
ΧΡΙΣΤΟΣ
ΑΝΕΣΤΗ …….
Τσιουρακά τσαι Δέφτερα – του Μάτζη : Κουιτέ  από το βιβλίε «ΚΡΑΥΓΗ».
Φχαριστούντε Δέσποινα .
Σε όα τα καλέσματα πάντα παρούσα .
Να έσι κα σιάτη μι, τσαι καλοί σπουδαί …
………..Εμέ Νιούντε Τσακώνικα ……….Δέσποινα Τρίκουλη
Τσιουρακά τσαι Δελφτερα – του Μάτζη : Α Τσακωνωπαρέα .
«Κια θά αποσούνει τουρ ατςοίποι νάμου;
Τα καμπτζία νάμου Κια είνι;» Αούντε ήγκιαει οι ματέρε νάμου .
Έκι μαζί νάμου α Γιωργία Θεοφανοπούλου τσ'
Έκι κχοντούκχα ταν αγκαλία σι, το ασαράγκιαστε δρακούλη σι .
Νι άτζε α Μάτη μι ταν αγκαλία σι, νι έκι χορέγκα τσαι νι έκι αούα : «θα φέρερε νάμου ζάχαρη θα φέρερε καφε»….Μέ το έτρου ενιάτθαει φωνέ ….» Έμε δαίσουντε»
Ο καπινέ έκι συγκιούκχου νάμου.
Α Μάτη μι πέτσε τθα Μάτη του δρακούλη : «Ασπήδη κάτου από το παναϊθούρι τσαι ποίε το βραχάνι ντι ποϊδά να ντ'ανεμού το καμπτζί.
Το καμπτζί έγκεινη πφι σάμερε ένι ερικχούμενε τθαν Αφρική βαφκίστε τσαι άτζε το όνουμα τ'αφέγκη σι .
Δηνήτρη Θεοφανόπουλε.
Α Μάτη μι ασπηδήτσε τσαι έτανη από το παναϊθούρι.
Ενίου μ'αφήτσε τάσου τθο σκολείε.
Εχάτσε α Μάτη το καμπτζί τσαι το καμπτζί τα Μάτη …….
Αγάκη του καρδίε νάμου μακρία από του πολέμοι .
Τσιουρακά τσαι Δέφτερα – του Σερικχή .
Κουιτέ από το βιβλίε  «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Σταματού μπράβο σιάτη μι .
Ντ 'έμε Φχαριστούντε πρεσσιού …
…….Εμέ Νιούντε Τσακώνικα…….Σταματίνα …
Τσιουρακά τσαι Δέφτερα –ο του Σερικχή :Α Τσακωνοπαρέα.
Μπαήκα με τα σύνταχα τθο σηνί πφι ενάτθε το κακό .
Τσι να οράου!!
Όλοι χάμου ο ένα τάνου τον άλλε .
Ψαφήκα να 'ερέσου τόν
Εδικό μι.
Νι ερέκα τσαπρουτέ κάτου από ένα πρίνε.
Ο 'κι ματουτέ .
Νι εννέγκα σιούρα ταν έμισε πορία .
Απέ με βοηθήκαει κάτσι γουναίτσε.
Εσκάβα μοναχά μι το τάφο σι τσαι νι εκχακχούα μοναχά μι .
Με βοηθήτσε μόνιου νία γουναίκα, α τσεία Τσάνα α Μπρατσικού να νι βάλουμε τθο τάφο σι .
Έμα παλαίγκα τσαι ό'μα δενουμένα να νι ξερίσου τάσου.
Α τσεία με πέτσε .
—Μη βούνερε μη βούνερε .
—Ο 'νι πορούα τσεία, ό
'Νι πορούα…Απογήμα κχράντα το βάμα .
—Εζού θα ντι βοηθείου εζού, έα ογή
Σιάτη μι !!!
Ένι θυνικχουμένα το Γερμανικό αρόπλανε, πφι έκι απανούσε νάμου .
Φοζάμαει τσαι 'γκριούμαει, να μ'εκιάτσε τρομάρα .
Ο κατανέγκα να νι κχακχούτσου βαθεία.
Έμα κουβαούα το χώμα από τον ποταμό.Οι κούνοι όμως ήγκιαει έγκουντε τσαι εζού εστάμα οπά δύου νιούτθε με τα καμπτζία μι να νι φυάτθου….
Να έμε κα τσαι να έχουμε ταν υγεία νάμου θιλενάδε τσαι θίλοι..
……….Μιλάμε Τσακώνικα ………
Περίπατε τθα παλιά λιμέρια ….Τθουρ αγακητοί τόποι.
Να τσαί το μαντρί του Χριστόφορα Κολεντριανού ( Πφέκη)
Το παρατσούκλι
Πφέκη
Από κιά εμπαήτσε ο 'νι νιουρίζου ..
Ίσως τθα κουβέντα σι να έκι αού ταχκικά του λέξε: πφι έκι…..
Ο παππού ο Χριστόφορα ο 'κι πορού να αλεί το ( Ρ)
Σαν άλλε Δημοσθένη.
Έμαει γείτονε τθο Τερέ .
Ένα πόρε οι τσέλε νάμου.
Έκι έχου χκηνά τσαι έντενη εκι ζηνίχτα με τον αφέγκη μι .
Ακόνη ένι θυνηκχούμενε τα καλαμπούρια σου άμα έκι α σειρά τ'αφέγκη μι, τσαι
Ήγκιαει όλοι μαζουκχουμένει τθο καλυούτςι νάμου .
Μ'έκι αρεσικχούμενε να σι νίνου… Να κειράζει ό ένα τον άλλε τσαι πλέκιεριου τον παππού
Το Χριστόφορα,
Το κειραχτήρι .
Έκι νοικοτσιούρη καλέ.
Έκι έχου του Καρυέ σι, του συτζάε σι τσαι τουρ αχράε σι .
Σαν έμα μιτσή έμα παρίου τσαι έμα κρέφου τα σιούκα .
Έμα αντεχούμενε να κατσάνει για φαΐ το μεσαμέρι τσαι τότθε έμα ποίου ταν επίθεση μι ..
Τσαί έγκεινη το νιουκοτσιουρίε έρμο.
Όα έρμα τσαι άκλερα παρατητά τθο έλεος
Του τσαιρού τσαι ταρ ερηνία…Τα λήθη τσαι τα λησμονία…
Τσιουρακά τσαι Δέφτερα – του Οχτώμπρη : Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Κα σκολικά χρόνια τθα καμπτζία νάμου .
………….Εμέ Νιούντε Τσακώνικα ……….Σταματίνα
Τσιουρακά τσα Δέφτερα –του Οχτώμπρη : Α Τσακωνοπαρέα.
Εμαει πατούντε τάσου τα αίματα, τουρ εμαλοί.
Αίμα όλε ο τόπο .
Να βουλιάζωει οι πούε ντι τάσου τα αίματα, όπφουρ έσα ψαφού να ερέσερε τον πάσα ένα τσαι να νι ξεκχακχούτσερε τάσου από ένα σωρέ από αντρώκινα τσιφάρια .
Να νι αποσούερε κάτου τθο νεκροταφείε να νι κχακχούτσερε… Πάσα νία έγκεινη έκι ποία, μπορούα,μηδέ μπορούα .
Άβα ζαουτά, άβα σιούρα.
Α νία έκι βοηθούα ταν άβα..
Ούγειε έκι έχα πρεσσοί έκι αρίκχα του διτσοί σι,τσαι οι άλλοι ήγκιαει βοηθούντε .
Εζου πφι έμα έχα μόνιου ένα έκι πρέπουντα να βοηθείου τουρ άλλοι.Αργαούτσε .
Σταμακίαμε .
Ενιάκαμε ενα αρόπλανε πφι επεράτσε.
Φοζάμαει.
Φύγκαμε τσαι γκριούμαει ακατούσε από το γιοφύρι.Φύτζε το αρόπλανε τσαι 'τθάκαμε.
Ό 'μαει έχουντε νία τσία να σκάψουμε, ούτε τσίπτα .
Με κάτσι παλιοσίδερα από τσίγκουδε έμαει παλαίγκουντε να ανοίτσουμε του τάφοι να σι βάλουμε τάσου .
Οι κούνοι ήγκιαει έγκουντε τσαι σι ήγκιαει ξεκχακχούχουντε.
Εμαει έγκουντε τσαι σ'έμαει κχακχούχουντε κίσου..
Ανέ ξημερουθούμε με το καλέ τσαι με υγεία θιλεναλδε τσαι θίλοι …
……….ΕΜΕ ΜΙΟΥΝΤΕ ΤΣΑΚΩΝΙΚΑ ………
Τσιουρακά τσαι Δέφτερα –του Φλεβάρη : από το βιβλίε κουιτε από το βιβλίε «ΚΡΑΥΓΗ» Διαστσευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη .
………………Εμέ Νιούντε Τσακώνικα ……..Μεταξού
Τσιουρακά τσαι Δέφτερα –του Φλεβάρη :Α Τσακωνοπαρέα .
Κουιτέ : από το βιβιβλίε «ΚΡΑΥΓΗ»
Α Κατερίνα Δημοπούλου ενάτθε τθα Καλάβρυτα το  από τον Σπύρο Παπαδόπουλε τσαι από ταν Αθανασία Καφαντάρη .
Έχα έκι δύου αϊθέ, ταν Καλομοίρα τσαι τα Νικολίτσα, τσαι τσεί αϊθήνε, το Νικόα, το Βασίλη τσαι το Γιάννη .
Τα χρονία του Χίλια εννιακόσια είκοσι οχτώ παντρεύτε τον έμπορα , Δήμο Δημόπουλε, με ούγειε εμποίκαει τέσσερα καμπτζία, το Γιώργο, τον Άδωνι,το Σπύρο τσαι τα Μαρία .
Όρπα τθα λάκα του Καπή σκωτούκαει τον άτσωπο σι τθου  του Δετσέμπρη το χίλια εννιακόσια σαραντατσία.
Έντανη α γουναίκα δούτσε πρεσσά τάσου από το σύλλογο τθου Χήρε τσαι τθα ορφανά ..
Σκωρέτθε το δύου χιλιάδε έξε.
Ταν αμέρα έτανη πφι εσκωτούκαει νάμου, ένι θυνικχουμένα ότσι έμα ξοικάζα από τ μισάνοιτθε πόρε του σκολείου, πφι τάσου να μου ήγκιαει έχουντε κλειστέ, τα καμπτζία μι .
Τα καμπτζία μι με τα βοήθα του διερμηνέα, μαζί τσαι άβα καμπτζία μπαήκαει να ποίουει το ύο σου Ο υζέ μι ο Γιώργο ο γιουρίε μαζί με τα άβα καμπτζία.
Παλεύε να φύτσει αλλά ο κατανέτζε σι γιατσί οι σκοποί νι άγκαει χαμπάρι .
Όπφου το λοιπόν έμα ξοικάζα, νία δένανη από αντροίποι μ'ετήβε προς τα τάτσου τσαι 'χάκα από τουρ εψιού μι τα καμπτζία μι τσαι ότσι έμα ίκχα του χέρε μι για φαΐ .
Κρίμα για τουρ
Ατςοίποι τσαι ακόνη πλέκιεριου για του νέοι πφι εχάκαει τα ζωά σου,αλλά οι γουναίτσε πφι αραμάκαει κίσου με τσίπτα πλέκιεριου από τα φορεσία πφι ήγκιαι φορούντε
Τσαι μ'ένα μπουλούτσι καμπτζία… Έντεοι είνι οι ηρωίδε μι!!!
Ανέ έχουμε ταν υγεία νάμου …..
Τσιουρακά τσαι Δέφτερα –του Φλεβάρη : το μοναστσήρι ταρ Ορθοκωστά : του Πάνου Μαρνέρη
Τσιουρακά τσαι Δέφτερα – του Φλεβάρη : Α Τσακωνοπαρέα .
Το μοναστσήρι ταρ Ορθοκωστά   : του Πάνου Μαρνέρη
Το νέο μοναστσήρι ένι ερικχούμενε  χιλιόμετρα Ανατολικά του Πραστού
Τσαι  από τον Άγιε Αντρία .
Το Βόρεινε σι μέρη ένι ορούντα το ρυάτσι του Βρασιάτα ποταμού τςαι τα άβα  συγκιουτά από καρυέ .
Εχκίστε το
 Από τον Άρχοντα Μπελόκα απο το Πραστέ .Το  οι  Αϊθήνε Γιάννη, Κωσταγκή, τσαι Γιώργο Τρουχάνη
Αναστευάνει τα μονά .
Εκι ανήκουντα τθαν επισκοπή τα Μονεμπασιά τσαι τθαν επισκοπή του Ορειόντα τσαι Πραστού.
Το  επαθήτσε ζηνίλε από τουρ Αλβανοί.
Με ταν Επανάσταση του  ο Ηγούμενε σι Ιωσήφ Κανέστρα
Έκι έχου το δικό σι σώμα από αγωνιστέ .
Ίγκιαει οπλιστοί τσαι μιστουτοί
Του μοναστςηρίου .
Ατζε
Ο ιίδε ο Ηγούμενε μέρη τθα Πολιορκία τα Τροπολιτσιά
Τσαι τα Ανάπλι
Τσαι οπά εχάτθαει  καογέροι .
Το  το Μοναστσήρι καταστρέφτε από τον Μπραϊμη .
Το μοναστσήρι ένι χκιστέ σε τετράγωνε τσαι τα μισά ένι ο Άγιε ούγοιε
Ανακαινήστε το  από Αγιελιδώτοι μαστόροι .
Τουρ αρχαί τουρ εικοστού αιώνα το μοναστσήρι έκι έχουντα  καογέροι .
Το μοναστσήρι από αντρικό ενάτθε γυνατσείε τσαι τουρ  του Απρίλη του  οι δύου καογρίε φονεύταει .
Για το έγκλημα έγκεινη ενάτθε ατςέ σούσουρε .
Σε Θανατούκαει για να σι κρέψωει τσαι ερέσταει οι φονίε από το  .
Α νία από του δύου έτςιούτσε με τα νύχια σι τα σούκχα
Σε ένα από του φονίε τσαι έτρου σ'εκιάκαει ..
Καλέ ξημέρουμα θιλενάδε τσαι θίλοι όμορφο συνταχινά
……………….Εμέ Νιούντε Τσακώνικα …………..
Τσιουρακά τσαι Δέφτερα – του Νοέμπρη : Κουιτέ  από το βιβλίε Κραυγή .
Διαστσευή τσαι γραφτέ τθα Τσακώνικα του Πάνου Μαρνέρη .
………………Εμέ Νιούντε Τσακώνικα ……………Δέσποινα..
Τσιουρακά τσαι Δέφτερα – του Νοέμβρη:
Κουιτέ  από το βιβλικέ….
Άμα τσαι εσούκαμε το σκολείε, ερέκαμε ταν αυλή γιομάτα από Γερμανοί στρακιώτοι με ντουφέτσια.
Σαν εζυγούκα
Το πόρε τθα ίσια μι έκι ένα ντόκιε,γκιουτέ με τα Γερμανικά στρακιωτσιχά στολή .
Εμποίκα να νι ζυγού μα ετήνε ατθαήε τα χέρα σι, με μποίτσε νόημα τσαι με δενάε το σιδερένιε πόρε.
Τθα ίσια τσαι τθα σοβά τα μάντρα ήγκιαει δύου πολυβόλα με του κάνε σουφτοί τθο σκολείε .Άγκα αγκαλία ταν ισιάτη μι τσαι μαζί με τα άβα τςία μι καμπτζία εμπάκα τθαν Αυλή.
Τθο βάθη οράκα τον άτςωπο μι.
Ατθαήε τα χέρα σι τσαι με χαιρεκίε τσαι εψιλοί σι ήγκιαει στρατζίχουντε .
Τα καμπτζία δρανήαει να νι αγκαλιάσωει .
Του κάκου ο αφήκαει σι..
Να μου αποσούκαει τθο δεύκιεριου χούρισμα του σκολείου .
Από έντανη ταν ούρα τσινήτσε το μαρτύριε νάμου.
Στρούκαμε τσαι βαλήκαμε
Τα καμπτζία να κατσάνει.
Α σιάτη μι έκι βούα τσαι κουϊζα.
—Μα ένι θέα να ζάου τάτσου….Τότθε ο Θόδωρε Παπαβασιλείου, γαμπρέ του νονού σι, νι άτζε ταν αγκαλία σι τσαι το καμπτζί συχάε.
Το μαρτύριε τα κλεισούρα τσαι ταρ αγωνία έκι θοούκχουντα τον εμαλέ μι .
Κχάμποσοι γουναίτσε αγροήαει τθα περβάζια από τα παναϊθούρια , τσαι ήγκιαει ορούντε του Γερμανοί πφι ήγκιαει
Ποτσούντε τα κρεψιμέϊκα από του τσέλε
Νάμου τθο τρένο .
Σε λίγο μπουρλούκαει το χωριουδάτσι από άκρα, σ'άκρα …..
Να έμε όλοι κα, με υγεία, μονοιαστοί τσαι αγακητοί ..
………..Εμέ Νιούντε Τσακώνικα………..
Τσιουρακά τσαι Δέφτερα – του Σερικχή : Αίσωπο :Διαστσευή του Πάνου Μαρνέρη
ΤΣΙΟΥΡΑΚΑ τσαι Δέφτερα – του Σερικχή  .
Αίσωπο  :Διαστσευή από τον Πάνο Μαρνέρη .
……Ο θιλάργυρε ( έτενη πφι ένι αγαπού το χρήμα ) ……..
Ένα θιλάργυρε νία βοά εξαργυρούτσε όα σι ταν περουσία τσαι τα μααματένια τσέρματα
Πφι άτζε σ'ελύτσε τσαι σε μποίτσε νια ατςά βόα ( βόλος ) από μάαμα ούγειε εγκριούβε τσε ένα τοίχο.
Πάσα αμέρα έκι έγκου τσαι νι έκι ορού τσαι έντανη έκι α ατςιά σι ευχαρίστηση .
Κάκοιε όμως νι οράτσε τσαι εζάτσε τσαι νι εκρέβε το μάαμα .
Άμα τσαι εζάτσε ο νιουκοτσιούρη ο 'ρέτσε τσίπτα γιάκεινη αρχινήε να χκιουπήνετε να τραβήντει του τσίχε σι τσαι να βούνει .
Κάκοιε άλλε πφι νι οράτσε εκχαράε να μάϊθει ταν ελώτη πφι έκι βού .
Άμα τσαι εμαθήτσε γιουρήε τσαι νι επέτσε: Βάλε ένα κοτρόνι τθα θέση σι κλείε τουρ εψιλοί τσαι φαγγίσου ότσι ένι α μααματένιε βόα .
Από ότσι εκαταβήκα τσαι πφι νι έσα έχου το ιίδε έσα ποίου ν' έσα ξοικάζου μόνιου.
Άμα ένα αγαθέ νι έσι ορίζου ο 'νι έχουντα γκανία αξία , άμα τσαι ό'σι ποίου τσίπτα με έγκεινη.
Γκανία αξία θίλοι μι ο 'νι έχα
Α γρούσσα νάμου
Άμα τσαι ό'νι νιλήνουμε ό'νι τθα ζωή νάμου..
……Με υγεία τσαι με το καλέ να ξημερουθούμε …..
Τσιουρακά τσαι Δέφτερα – του Γενάρη .
Μαντρί Λία Ζαρόκωστα του Πάνου Μαρνέρη .
……… Εμέ Νιούντε Τσακώνικα….
Τσιουρακά τσαι Δέφτερα – του Γενάρη  : Α Τσακωνοπαρέα Μαντρί του Λία Ζαρόκωστα ( Ταχυδρόμου): Του Πάνου Μαρνέρη .
Ογή έκι το μαντρί του Λία του Ταχυδρόμου .Λία του Πότη του Ζαρόκωστα .
Το μαντρί έγκεινη έκι του Πολιτάτσι ούγειε ο θυνήμα .
Από το Πολιτάτσι εζάτσε του Χέρε του Γιάννη του Κόσσυβα ( Νέλου), του παππού του πρώην Δήμαρχου .
Ετήνε με τα σειρά σι νι εδούτσε προίκα τα σιάτη σι ταν Ελένη ούγειε στεφανούτθε το
Λία
Ζαρόκωστα .
Ο αφέγκη μι για κχάμποσοι χρόνου αραμάτσε ογή.
Το  εχκίε το δικό σι μαντρί τσαι κάλυε τσαι εφύτζε .Σαν επουλήτσε τα χκηνά τσαι άτζε προύατα, γιουρίε κίσου σ'έγκεινη το μαντρί.
Έκι ένα πρεσσιού καοχκιστέ μαντρί μ'ένα ωραίο κάλυε… Ένι έχου πρεσσοί θύνησε απο έγκεινη το μέρη .
Εδούτσε προστασία ταν οικογένεια μι για πρεσσοί χρόνου .
Το δε κηγάϊδι σι έκι ποίντα το πιο ψιουχρέ ύο απο όα τ'άβα .
Το ίσιουμα ( α χούρα) νι εμαει κάμουντε
Ενεί.
Πρεσσιού εύφορε τσαι βολικά .
Οι νυγδαλίε σι ήγκιαει δίντε νάμου απότσια, γιατσί με το γύρμα τα ναμερή ο ήλιε έκι δέσου το πέτςε.
Επίσης έκι έχουντα τα δικά σι άουνα..
Κάποτε έκι το μέρη έγκεινη γιομάκιου ζωντάνια..
Ο Τάκη, ο σαμερινέ κάτοχο,
Ένι έχου σιαχτέ τσινούρτση πανέμορφο κάλυε .
Από το Τςουμία τα Παλιόχωρα..
Να έμε κα τσαι να έχουμε υγεία .
……………Μιλάμε Τσακώνικα ………..
Τσιουρακά τσαι Δέφτερα – του Νοέμπρη : Α Τσακωνοπαρέα .
Για του νέοι: του Πάνου Μαρνέρη …
Τςουγκανευτέ
Τσιουτέ
Κυλιτθέ, ακύλιτθε
Τσυλήμα, ακαλύμα
Αβάτσι
Άτςωπο
Άυλε
Τσι νιε τςουγκανεύερε έτρου έγκεινη το δεντρικό;
Το Τσιούμα από το πορτοκάλι να βάλερε το γλυκό .
Το βαφτέ νέμα ένι κυλιτθέ σε κουβάρι το άλλιου ένι ακύλιτθε .
Ακαλύμα,τσυλήμα τάσου του λαςπήδε σα χιούρε.
Έδαρη πφι εμπάτσε το ύο τθο αβάτσι
Τσι ανάτζη έμε έχουντε
Άτςωπο ο'σα θέα;Ε άτςωπο άτζερε.
Μπίτι άυλε
Έγκεινη το γουναικάϊθι ως τον απφαλέ ένι σούντα τον άτςωπο σι….
Με το καλέ να ξημερουθούμε τσαι να έχουμε νία όμορφο συνταχινά
Τσιουρακά τσαι Δέφτερα – του Αγούστου : Θιλενάδε μπάνια  : του Πάνου Μαρνέρη .
……..,Εμέ Νιούντε Τσακώνικα …….
Τσιουρακα τσαι Δέφτερα – του Αγούστου
Θιλενάδε μπάνια   : του Πάνου Μαρνέρη …
—Θιλενάδα μι ουουου Τσι ωραία οπά το Τσέρφο..
—Ωραία έκι αλλά οπά τα γούρνα του Μουλά πάρα πρεσσέ κόσμο .
— Να ντ' αλήου ένι πρεσσιού όμορφα αλλά πρεσσέ κόσμο ..
Οπά του Παπαϊδά έκι πρεσσιου ωραία , ένι έχου πράτυ ο γιαλέ τσαι ό'κι πρεσσέ κόσμο, αλλά το Ρέτζο Πούτζο ο ζάκαμε.
—Νία άβα βοά να ζάμε κια να πρωτοζάμε, αλλά ταχία να ζάμε το Ζαρίτσι .
— Ναι ναι ουου τσι ωραία όρπα τον Άγιε Χριστόφορα ως πέρε του Μεριχίλε τσαι του Ολύμπιου .
— Ένι τσαι άλλιου ένα όμορφο μέρη …
— Κια ένι θιλενάδα ;
— Ένι τθα
Κότσινα τθα
Σπηλούκα
Πφι είνι αούντε αλλά ένι πρέπουντα να
Σκαρφαλούμε λιγάτσι το γιουρισμό …
— Ψεά τθο Βορειοδυκικο μέρη ένι ο κατακότσινε Βράχο «Καόγερε».
— Όρπα έκι έχου το ασκηταρίε σι κάκοιε Σπετσιώτα, νι είνι αούντε Σηταρίε ….
— Δίπα από το Καόγερε ένι α Σκούιθα τσαι πάρα πέρε το Σπαϊθί.
— Από τα νία μερία ένι το Τρίτσερι , νι είνι αούντε έτρου γιατσι ένι έχουντα τςεί κορφάδε, τσαι από ταν άβα το μακριού νησί ..
— Ναι γιάκεινη ο Βορία τσαι ο Νοκία ου 'νι κιάντενι.
— Εσι ξέρα κάτσι κολλέγισσα μι;
Ότσι το Ζαρίτσι ένι έχουντα σφουγγάρια ;
— Εζού έμα έχα νιατέ για τα Κάλυμνο
, Όχι
Για τα Τσακωνιά…
— Ναι όρπα το μακριού νησί κάτου ο πάτε τα θαασέ
Ένι πάκα
Τσαι οι Σφουγγαράδε από τα Κάλυμνο ίγκιαει κοκιάζουντε ογή τσαι ίγγκιαει μπάντε σφουγγάρια .
— Θιλενάδα τσαι ο Άγιε Χριστόφορα , τσι ωραίο αγιούτςι;
— Τουρ  του Αμάη ένι γιορτάζου , αλλά ενεί ταχία να ζάμε να ανάψουμε ένα τσεριούλι..
—Τσεριούλι να ανάψουμε γεροί να κχοντουθούμε
Ογή κίσου να μόλουμε, τθα θάασσα να ουθούμε….
………Καλέ ξημέρουμα ……….
…………Εμέ Νιούντε Τσακώνικα ……… .
ΤΣΙΟΥΡΑΚΑ ΤΣΑΙ ΔΕΦΤΕΡΑ – του Αμάη  .
Για του Νέοι : του Πάνου Μαρνέρη
Κχάμποσοι από του αρρώστσειε τθα ΤΣΑΚΩΝΙΚΑ..
Ούβα  Λώβη , λέπρα
Καρβούνι  σπυρί , άνθρακας
Έμπραση  ευλογιά
Θρεμολαίνικο  αρρώστεια λαιμού (κρύωμα )
Λενιτσή λοιμική αρρώστεια
Πανιούκα  πανούκλα
Λυσσαϊκό  Λύσσα
Μα πφι να ντι φάει α ούβα
Τον έρμο ο'νι ζυγούνου νι γκανένα ένι έχου ταν ούβα
Το καρβούνι το κατουστάγωνε να μπάλερε
Ορή κακότθο ένι έχου μπαλτέ ταν ευλογιά..
Στάσου μακρύα γιατσί ένι κολιτσιχά
Ο τθε νίντε νι πφουρ ένι ποίου από το ιδίχο νιε φαήτσε α Θρεμολένικο τον άραχλε
Ενιάκατε ένι φερτα νία Λενιτσή μη μπαήνετε τάτσου
Μα πφι να μπάλερε τα Πανιούκα ο 'σι βούκχα μπίτι το κοφτέ ντι
Τσι έσι κχαούντα;
Δέσποινα σούσε μ'άτζερε τουρ εμαλοί τσι ντε κιάτσε ;
Το Λυσσαϊκό ντε κιάτσε
Να σταθούμε μακρία από τουρ αρρώστειε…
Χριστέ Αναστάτθε από του σκωρετοί
Με σκωρεμό το σκωρεμό επατήτσε
Τσαι σε όλοι του σκωρετοί ζωή εχαρίε σι
ΤΣΙΟΥΡΑΚΑ  του Απρίλη .
Ανάσταση τσαι Άνοιξη : του Πάνου Μαρνέρη
Ο 'νι τυχαίο το ότσι τα Αμπρία ένι πάντα τάν Άνοιξη .
Από ταν Ανάσταση του Θεαντρούπου, οξόν από ταν Άνοιξη τθα ψιούχα του αντρούπου έμε γιορτάζουντε τσαι ταν Ανάσταση
Ύστερα από τα τσεραΐα του χειμωνικού , ένι παρία ταν Άνοιξη α Ανάσταση τα φύση
Τσαι όα είνι λουλουϊδάζουντα τσαι όα είνι πρασινίζουντα τσαι όα είνι αρίκχουντα ζωή .
Ύστερα από ταν ατςά εβδημά ,τα πάθη τσαι το σκωρεμό του αντρούπου ένι παρία α Ανάσταση
Ο υζέ του Θεού ένι αναστηκχούμενε τσαι μαζύ σι α αντρωπότητα .
Για να μόλει α Άνοιξη ένι πρέπουντα να προμόλει το χειμωνικό, για να μόλει α Ανάσταση ένι πρέπουντα να προμόλει ο σκωρεμό
Ο Χριστέ , ο υζέ του Θεού πφι ένι αντιπροσωπέγκου ταν
Διτσαιοσύνα , ταν αλήιθα, ταν ελεφτερία , ταν ισότητα, ταν αγάκη ,Αναστάτθε .
Έμε γιορτάζουντε
Το θάμα ταρ Ανάσταση του Χριστού τσαι μαζί σι τα νίτση , τα διτσαιοδύνα , ταρ ισότητα , ταρ αλήιθα , ταρ ελεφτερία τσαι το ομορφούτερε από όα ταν Ανάσταση
Ταρ αγάκη : Α Αγάκη λοιπόν ταν αμέρα τα Αμπρία
Ένι φορούα το φωτοστέφανε τα νίτση τσαι ένι καταπατούα το φτόνε για να πετάει τσαι να φωλιάσει τθα καρδία του αντρούπου ..
ΑΓΑΚΗ ΤΟΥ ΚΑΡΔΙΕ ΝΑΜΟΥ ΛΟΙΠΟΝ
Τσιουρακά τσαι Δέφτερα — του Γενάρη
……………Ο ψύλλε τσαι ο βού…….
Νία βοά τσαι ένα τσαιρέ ο ψύλλε έκι ρωτού το βού .
— Τσι έσι παθητέ τσαι πάσα αμέρα έσι δουλέγκου για τον άντρωπο αν τσαι έσι τόσιου ατςέ τσαι δενατέ .
Εζού τόσιου μιτσιούλικο τσαι νι ένι τσουπαΐχου
Του σάρτσε σι τσαι ένι κίνου το αίμα σι .
Ο Βού απογήτθε .
Εζού ο 'νι αχάριστε τουρ αντροίποι .
Ενίου μι
Είνι αγαπούντε τσαι νι είνι δενάχουντε με το να κχρασίντωει του ίσιε μι τσαι το κούτουλε μι .
Ο ψύλλε απογήτθε τσαι πάλι .
Αλοίμονε , το τσίψιμο πφι τόσιου ένι ευχαριστούντα ετίου , για σ'ενίου ένι θάνατε , άμα τσαι μι βάλωει του χέρε σου .
Έντεοι πφι αβέρτα είνι παινεγκουμένει τσαι ένα τιποτένιε σ'ένι αποστωμούκχου ….
Εζού
Ο 'νι καταβαίνου έντενη το μύθο … Ήμαρτον Θέ μι
Καλέ ξημέρουμα θιλενάδε τσαι θίλοι με υγεία
……….ΕΜΕ ΝΘΟΥΝΤΕ ΤΣΑΚΩΝΙΚΑ …….
Θωμαή τσαι Σιούλα : Του Πάνου Μαρνέρη.
—Αμέρα κα τσαι βογητά Θωμαή ..
— Κα νάμου αμέρα Σιούλα ..
— Πφουρ έσι σάμερε;
— Τσεροκά ένι ..
— Κατά κιά θα δείρε σάμερε ..
—Κια να ζάου βρε γειτόνισα να ογή ένα γιούρε να αναπαρού το κονάτσι τάσου τσαι τάτσου,
Να σιάξου τσαι γκάνα σωμό.
— Νία από τα ίιδα θιλενάδα μι , να μόλερε να λεχού γκάνα καφέ να κίουμε να αλήουμε τσαι γκανιά παρόλα, να
Μ'αλήερε τσαι το φετζάνι ..
— Έχα μηδέν
Έχα πάλι το φετζάνι νι αποσούτσερε τα κουβέντα..
— Μα να μπαήωει όα σουστά όσα με πέτσερε;
— Μη φωνιάντερε ντεεε..
Μη νι τελαλίζερε καημένα …
— Μόνιου το γράμμα ο κάνε ακόνη αλλά με πέτσερε ότσι άκια να αλικογκίσει κχάμποσιου..
—Περάκαει οι δεκαπέντε ναμέρε;
— Ενίου έσι ρωτούα
Θωμαή ;
Αμ εζού κουβάνα ο 'νι νιουρίζα κιά είνι έγκουντα τα τέσσερα!
— Σώ
Καημένα ούτε νι εβδημά ο περάτσε , μονε καμούσου όρπα χάμου ..
— Βρε έα να κίουμε γκάνα καφε ν'αλήουμε τσαι γκανιά φτώχεια, Έα παρίσιου
Απ 'όρπα χάμου !!!
— Έα,
Θα μόλου , θα μόλου να τελέψου του ιδουλείε υσαι κατά τε γύρμα ταρ αμερή να νάρου τσαι το πρεπτσιμο τσαι να μόλου .
— Έα καου παζία
Θα αντεχούμα..
— Θα βάλου φωνά μπρου μόλου..
Τσαι να έσι αλέστα να ζάμε το Μέανε πφι να μου καλέτσε α κολλέγισα α Ερήνη .
Α ούρα α κα τσαί
Να έχουμε όλοι νάμου υγεία τάνου απ'όα .
Τσιουρακά τσαι Δέφτερα – του Φλεβάρη.
Καλάβρυτα  από τό βιβλίε «ΚΡΑΥΓΗ».
Σιούλα ( Αναστασία)
Σιάτη μι Φχαριστούντε ντι πρεσσιού τσαι έμε πρεσσιου περήφανοι για σετίου .
…………Εμέ Νιούντε Τσακώνικα …….Αναστασία .
Κουιτέ : από το βιβλίε
«ΚΡΑΥΓΗ»:
Διαστσευή τσαι γραφτέ τθα Τσακώνικα από τον Πάνο Μαρνέρη …..
Κουίζα τσαι αρακαλίζα έμα τσαι εζού .
Ερέκα τον ένα μι αϊθή μι .
Α τσιουφά
Σι τθα δύου.
—Στσίσε το μαγκήλι ντι τσαι δέει τα τσιουφά σι, με πέτσε α Στέφενα.
— Εζου τσυρά Στέφενα ένι έγκα να ερέσου τουρ άλλοι,στσίσε το δικό ντι μαγκήλι τσαι δέει τα τσιουφά του Νικόα.
Τελσσερι ήγκιαει οι αϊθήνε μι .
Μποίκα πιο πέρε τσαι 'ρέκα το Χρήστο .Σκωρετέ τσαι ετήνε.
Ερέκα τον Αλέξη.
Ντουτέ τθα καρδία με το αίμα να τσάχει.Ερέκα το Δηνήτρη με του χέρε σι κοφτοί να κοτζίζει .
Του Χρήστου α φούκχα έκι αναιμουτά τάτςου.
Όρπα έκι ενα παλιοντενεκέ.
Μαζούκα τα άντερα τσαι τα φούκχα σι τσαι σε βαλήκα τάσου το ντενεκέ τσαι από οπά έμα παλέγκα να σι βάλου τάσου σι.
Του κάκου…Ήγκιαει μπαήντα κίσου τάτσου .
Παρακάτου ερέκα τον αφέγκη μι .
Όα σι α σούκχα έκι λείπα.
Κοντά σι έκι α Μάτη μι .
Έτανη ταν αργακινά ο κειράνε τσίπτα .
Οπά πφι έμαει περάκαει δύου αερόπλανα απανούσε νάμου .
Φοζάμαει τσαι γκριούμαει .
……Θάμα το πφουρ αντέαει έντεοι οι γουναίτσε……Ηρωίδε……
……..ΜΙΛΑΜΕ ΤΣΑΙΩΝΙΚΑ ………
Τσιουρακά τσαι Δέφτερα – του Αγούστου :
Ταν άβα μέρα : του Μάνου Μαρνέρη .
Α γιορτά νάμου επεράτσε .
Α συμμετοχά του κόσμου λίγα ως τσαι πρεσσιού λίγα ..
Ένι χρίε μι όμως να φχαριστήου όσοι εκάναει .
Τον Αντιδήμαρχο Κώστα Μανούσο, Το Σωκήρη Λυσίκατε,τα Μηλιώ Κουνιά, το Γιάννη Καμπύση,τον παπά Νικόα,τον παπά Γερμανέ Πετρουλή,τον Θεόδωρο Παρασκευά πρόεδροΤερού, ταν Βγενου Μαρνέρη πρόεδρε του Σαπουνάτση
Τσαι όλοι τουρ άλλοι πφι εκάναει .
Ένι φχαριστού τον Δηνήτρη Πανάγο( φωτογράφο),το Βατζέλη Κυρίο ( Μονιά)το Στέλιο Καμπύση τσαι Ερήνη Ψαρολόγου με το προτζέκτορα, τον Δήμοτα Νόκιε Τσυνουριά
Για ταν παροχή του Χώρου .
Πλέκιεριου από όλοι όμως τα καμπτζία νάμου( τα καμπτζία μι )
Πφι δουλεύαει σκληρά, ηρωικά άκια να αλήου.
Εδούκαει τον ελέφτερε σου χρόνε όλε για το καλέ τα γρούσσα.
Αγωνήσταει με το να δίνουει το παρόν
Σε κάθε κάλεσμα, σε κάθε πρόβα,τάσου τθα λιοπύρια του καουτσαιρίου.
Κάναει τα γιορτά με περηφάνεια,
Έτοιμα να δενάτσωει σε όλοι νάμου ότσι είνι άξιοι συνεχιστέ… Ο
Κόσμο λίγο όμως, σάματσι ό νι συφωνού τσαι όνι δενάχου το σέβας για τα προσπάιθα (γιά όσοι ο κάναει βέβια)
… .
Όνι κειράζουντα όμως κα να είνι τα καμπτζία
Τσαι όσοι είνι στηρίζουντε τα προσπάιθα .Ένι Θέου όμως να νιουρίζουει τα καμπτζία το ότσι είνι οι διτσοί μι ήρωε τσαι ότσι θα ένι πάντα δίπα σου…Είνι οι ήρωε τθου γονείε σου, τθου προγόνου σου τσαι σε πάσα ένα πφι ένι ντίου παλάνια τθα προσπάιθα σου…
Θα στσεφτούμε πρεσσιού αν ματαποίουμε τα γιορτά, τουλάιστον έτρου με τον ιίδε τρόπο.
Θα συνεχίσουμε να στηρίζουμε τα γρούσσα τσαι τα καμπτζία νάμου .
Αμί τσι άλλιου έντενη ένι ο προορισμό νάμου .
Να έτθε κα τσαι να έχετε ταν υγεία νιούμου.
ΜΙΛΑΜΕ Τσακώνικα
Τσιουρακά τσαι Δέφτερα  του Απρίλη τσαι  του Αμάη : Μαντρί του «Κατςιοϊμάνι»: του Πάνου Μαρνέρη .
Όγω του ότσι ό νι έχου
Φωτογραφίλε από τα τότθε αφεγκικά βαλήκα του Νικόα του αϊθή μι πφι ενάτθε ογή, τα μάτη μι τσαι τ'αφέγκη μι
Τσιουρακά τσαι Δέφτερα  του Απρίλη τσαί  του Γενάρη :
Το μαντρί του Κατςοϊμάνη: του Πάνου Μαρνέρη .
Εζού μιτσή πφι έμα έμα έχου δουτέ τα δικά μι ερμηνεία τθαν ονουμασία Κατςοϊμάνη..
Ιμάνι ήγκιαει αούντε τον τέτζερε.
Τσαι κατσ… Από το κατσουτέ.
Δηλαδή κατσουτέ Ιμάνι .
Ο 'νι έχου πρεσσοί χρόνου πφι εμαθήκα ότσι έκι ερικχούμενε όνουμα Κατσιμάνη… Τσαι τθα Τσακώνικα ενάτθε..
Κατσοϊμάνη.
Ο αιθή μι ο Νικόα άτζε ταν πρώτε σι ανάσα ογή .
Ογή ενάτθε…
Ο αφέγκη μι ο 'κι έχου δικό σι κάλυε τσαι μαντρί τσαι έκι
Αραμού όκια έκι ερέχου μέρη τσαι τόπο .
Όρεγη λοιπόν ένι ο τόπο πφι ενάτθε ο αϊθή μι ο Νικόα .
( Τόπο ιερέ αϊθή μι)
Ο 'νι νιουρίζου τσίπτα για έγκεινη το σόι.
Έγκεινη το όνουμα ο 'νι ερικχούμενε πλέα το Τερέ .
Επφουντέτθε.
Εμπαήκα τάν'του Κατςοϊμάνη
Να μπάτσε νιάου γκάνα τρουκάνι.
Τσίπτα θίλοι ό'νι νίου,
Με τον εμαλέ ένι φύου,
Σ'άλλοι
Τσαιροί ταξίδι, ένι ποίου .
Αρτεμι σιατέρι μι γλυκό έμε Φχαριστούντε ντι πρεσσιού κούκλα μι .
…………..Εμέ Νιούντε Τσακώνικα………..
Τσιουρακά τσαι Δέφτερα – του Οχτώμορη : Α Τσακωνοπαρέα .
Νιε κχαμπαήαμε τσ' ετήνε τθο νεκροταφείε .
Έκι πλέα καγκιουτέ .
Καταμπαηλιαστοί τσαι νη σιτσοί όπφουρ έμαει, εζάκαμε τα τσέα του Τσαρουχά πφι εγλιτούτσε από το δάμα .
Εδούκαει νάμου λίγο άντε τς'άρτουμα τσαι λίγο κρασί.
Θυνικχουμένα ένι τα τσεία Νιχαλιά με του χέρε σι τάσου τά αίματα έκι βουκχιάχα τον άντε τάσου το κρασί .Τα καμπτζία
Κι αρίκχου σι ο ύπρε, από τα πρεσσά ψείρα.
Ξημερούτσε τσαι κιάκαμε ιδουλεία τθο νεκροταφείε για να σι κχακχούτσουμε .
Ανοίαμε του τάφοι αναχλά .
Βόηθει να σι βάλουμε τάσου, πέτσε α πεθερά μι, μη σι φάνει οι κούνοι.
Ο 'νι πορούα, απογήμα, ο 'νι έχα τα δένανη.
Περάτσε ο τσείε μι ο Τσαρουχά τσαι βοηθήτσε νάμου .
Σε μπέαμε με ένα μπέτσιμο, ξερίαμε τσαι κχάμποσιου χώμα τσαι κάτσι κοτρόνια .
Ένι θυνηκχουμένα τα τσεία Μιχαλιά.
Το παλληκάρι σι , δύου μέτσα.
Πφι νι έμαει κουβαούντε τα πορία τσιχήτθαει οι εμαλοί σι χάμου.
Γονακίε α έρμο μάτη σε μαζούτσε τσαι σε βαλήτσε τα ποϊδά σι.
Έμαει έγκουντε πάσα αμέρα, τσαι έμαει ερέχουντε νία χέρα ένα πούα.
Οι κούνοι σι ήγκιαει ξεκχακχούχουντε.
Μετά από τςεί ναμέρε εκάναει από τα γιούρε χωριουδάτζα τσαι βοηθήκαει νάμου…
…..Αγάκη του καρδίε νάμου τσαι υγεία θιλενάδε τσαι θίλοι …..
Τσιουρακά τσαι Δέφτερα – του Απρίλη : Α Τσακωνοπαρέα .
Γαστένιτσα  Β : του Πάνου Μαρνέρη …
Πρεσσοί Γαστενιτσιώτοι εφύγκαει τσαι ξενητεύταει μπρούτερα τσαι ύστερα από ταν Επανάςταση του  τθα Πόλη τθαν Σμύρνη τθαν Αίγυπτο τθα Ρουμανία τσαι Ρωσία τθού Πέτσε, Υδρα, Τρίπολη .
Αργούτερα τθαν Αμεριτσή, Καναδά τσαι Αστράλια .
Πρεσσοί επλουκίαει αλλά ο λησμονέκαει ποτές το Χωριουδάτσι σου.
Ένα από του ξενητευτοί Γαστενιτσιώτοι έκι τσαι ο Λία Μάνεση .
Το  έκι ερικχούμενε ταν Οδησσό.
Αγοράτσε, απολύτσε με δικά σι έξοδα τσαι δωρήε το Τέμπλη τθον Άγιε Σωκήρα,τσαι οπά ένι ερικχούμενε .
Τθου Πέτσε έκι ερικχουμένα ατςα παροικία από Τσάκωνε Γαστενιτσιώτοι .
Ένα από τα πιο ατςά ονούματα έκι έκεινη με του Στρατηγαίοι .
Από έτεοι ένι ίκχα τσαι σκούϊθα του ποιητή Γιώργου Στρατήγη ούγειε εγράβε τθα Τσακώνικα το «ΤΣΟΥΡΑΝΑ».
Α Γαστένιτσα του παλιοί χρόνου έκι νιατά για τα χωριγονοκάνινα σι τσαι για του μαστόροι σι .
Πρεσοί Γαστενιτσιώτοι εμαθήκαει τα τέχρα τσαι τουρ άλλοι γιούρε τθα Τσακωνιά .
Ταν ονουμασία σι νι άτζε από τσι ένι δενάχουντα από του Γαστενίε σι .
Έκι έχα τεσσεράμισε χιλιάδε στρέμματα με Γαστενίε τσαι τριάντα χωριγοκάνινα .
Έκι μπάνα τάνου από Τετρακόσιοι τόνου Γάστενα .
Α Γαστένιτσα ένι πρέπουντα να ένι ένα από τα πιο παστρικά ορεινά χωριουδάτζα .
Καλέ θα έκι να ακολουθήμε το παράδειγμα σου όλοι νάμου .
Πρεσσά μπράβο τθο σύλλογο σου σε ούγειε ένι τσαι εζού μέλη.
Καλε ξημέρουμα τθουρ απανταχού Γαστενιτσιώτοι τσαι σε όλε το κόσμο : ανέ κχοντούμε του τόποι νάμου παστριτσοί όπφου τσαι α Γαστένιτσα …
Τσιουρακά τσαι Δέφτερα – του Αωνάρη .
Νέα Αρτάκη του Πάνου Μαρνέρη .
Τσιουρακά τσαι Δέφτερα – :Α Τσακωνοπαρέα .
Νέα Αρτάκη : του Πάνου Μαρνέρη
Εκάνα ογή τα Νέα Αρτάκη
Ταρ Εύβοια να οράου τον αιθή μι .
Τσαι νία πφ'εκάνα επέκα να γράψου δύου όγια
Για τα πολικεία.
Ένι ερικχουμένα  χιλιόμετρα βόρεια από τα Χαλκίδα τσαι ένι α ατςιτέρα πολικεία ταρ Εύβοια μετα ταν Χαλκίδα .
Ένι ανήκα τθο Δήμο Χαλκιδέων .
Άτζε ταν ονουμασία σι από τσι εκονεύαει ογή οι πρόσφυτζε από ταν Αρτάκη τα Κυζίκου τα Μιτσά Ασία.
Ως τότθε νι ήγκιαει αούντε Βατώντα .
Αε ταν ονουμασία σι εκίσημα το .
Μπρου το
Το μέρη έκι ένα βαλτότοπο τσαι νι έκι ουρίζα α οικογένεια Βουδούρη .
Το  εκάναει όπφουρ επέκαμε πρόσφυτζε από ταν Αρτάκη τα
Κυζίκου τα Μιτσά Ασία .
Κχάμποσε τσαιρέ αργούτερα εκοκιάνει γιούρε του  ακόνη οικογένειε από το Κατάκοπο τα Κυζίκου τα Μιτσά Ασία τσαι απαραμάκαει τσαι έτεοι ογή.
Το όνουμα τα πολικεία πφι ήγκιαει αφήντε κίσου σου οι έρμοι
Πρόσφυτζε νι ήγκιαει δείντε τθον τσινούρτσι τόπο πφι ήκιαει κονέγκουντε, μόνιου πφι πουρτέσε σι ήγκιαει Βάντε το —ΝΕΑ— .
Ανήλιτσοι σιατέρε τουρ  του Απρίλη το
 Ανανέγκαει ότσι παρησιάστε πουρτέσε σου α Δέσποινα.
Γιάκεινη εχκίστε τσαι ό Άγιε τα Δέσποινα τα Φανερουτά .
Οι χώροι σι είνι αφιερουτοί τθα ζωή του Ιησού τσαι τα Παρθένα Δέσποινα .
Καλε ξημέρουμα θιλενάδε τσαί θίλοι
Αναστάτουση με 'νετζε, ο ξεκληρισμό του Ελληνισμού ογή τσαι  χρόνου.
Τσαι Αντίς να έμε μονοιαστοί για να μην τσαι αφήμε να ναϊθεί το ιίδε ποτέ πλέα , ΕΜΕ ξοικάζουντε να μπάλουμε ο ένα τον εψιλέ τον άλλε .
Τσι κατάρα να μου ένι δέρα!!!
Τσιουρακά τσαι Δέφτερα – του Οχτώμπρη  : Α Τσακωνοπαρέα
Ασάλητε
Ασιάλητε
Ασύλιτθε
Α (ενός γράμματος λέξη)
Άτσαντε
Άφτατε
Τα χκηνά αραμάκαει ασάλητα επφέρη
Έτζε να σιαλήερε το δρακούλη να νι άρει ο ύπρε
Απέ συλίτσερε το δρακούλη σιάλει νι λιγάτσι για να κιούψει
Αςιόνιστε παραθέτζερε το σωμό;
Ούμα, α τσαι ένι αλέστα
Άτσαντα είνι τα έρια ακόνη
Έγκεινη το κρίε ένι άφτατε, ακόνη το αίμα ένι στρατζίχουντα
Ουθήτθε ,άτσετετε τσαι κοκιάσετε ταχία τ'αργά να αριστίουμε
Α όμορφο Λενιώ
Νάμου με τα όμορφα Τσακώνικα .
Φχαριστούντε Λενιώ
………..Εμέ Νιούντε Τσακώνικα ………..Ελένη Σαρρή
Τσιουρακά τσαι Δέφτερα – του Αγούστου : Α Τσακωνοπαρέα
Α Κανέλλα Παναγιωτακοπούλου ενάτθε τθα Καλάβρυτα το .
Αφέγκη σι ένι οΝικόα Τσάμη, διοικητή ταρ αστυνομία, τσαι Μάτη σι α Βασίλω Τσάμη το γένη Μπρε.
Έκι έχα δύου αϊθέ: τα Ναρία τσαι ταν Τασία τσαι ένα αϊθηλ το Γιώργο .
Το  Στεφανούτθε τον Αντρία Παναγιωτακόπουλε τσαι εμποίκαει δύου φανίλια: το Νικόα τσαι τα Κούλα .
Άτσωπο σι Αντρία φονεύτε από του Γερμανοί του  του Δετσέμπρη .
Α Κανέλλα έκι νία γουναίκα εργακικά τσαι δραστήριε τσαι εδούτσε πρεσσά τθου Πατριώτε σι .
Το  εφύτζε για το Σικάγο με τον υζέ σι Νικόα τσαι τα σιάτη σι Ατζελικώ, καλεστά από του δύου αϊθέ σι.
Το  εκλέχτε πρόεδρε από του χήρε, τθο σύλλογο: «Γολγοθά» Εδουλεύε τσαι αντιπρωσοπεύε το σύλλογο τθον Ερυθρέ Σταυρέ, δουλεύει να λειτουργεί κίσου το Γυμνάσιε τσαι τθο να έχουει διτσαίουμα ψήφου οι γουναίτσε.
Τόσοι χρόνου περάκαει ύστερα από τα συντέλεια τσαι το χρίε προς τα Κανέλλα από τα Κοινωνία τθα Καλάβρυτα ο
Πλερούτθε
Ποτές!!!
Αγάκη του καρδίε νάμου τσαι να έχουμε υγεία θιλενάδε τσαι θίλοι .
Τσιουρακά τσαι Δέφτερα – του Μάτζη .
Α συνέχεια τσαι το τέλη : Άγιε Σοϊθία του Τανέρ Ακσάμ : Διαστσευή τσαιγραφτέτθα Τσακώνικα από τον Πάνο Μαρνέρη .
Τσιουρακά τσαι Δέφτερα – του Μάτζη  .
Ασυνέχεια τσαι το τέλη: Άγιε Σοϊθία του Τανέρ Ακσάμ:
Α Αλήιθα ένι ότσι τσαι οι δύου έντεοι μαζί τσαι ο Περιντσέκ είνι οι εκπρόσωποι τα καταστρεφκικά παράδοση πφι εγκρενίε τσαι εδάτσε τα Μιτσά Ασία όχι μόνιου τουρ αντροίποι αλλά τσαι του πολικισμοί σου.
Ο πολικισμό ένι δοτσιμασκούμενε με του Τούρτσοι.
Ο πολικισμό θα τσερδίσει τσαι θα στεφανουιθεί.
Οι Βυζαγκινοί του τελευταίοι αμέρε του Βυζαντίου εκλείσταει τθαν Άγιε Σοϊθία να σι γλυτούει ο Θεός .
Το ιίδε τσαι ο Ερντογάν ένι κλεισκούμενε τάσου τθαν Άγιε Σοϊθία για να γλυτούει το δικό σι
Τομάρι .
Οι Φτωχοί αντροίποι τάσου τα Τουρτσία πφι ου νι μπορούντε να ταγίσωει τα καμπτζία σου τσι θα ποίωει ;
Να ζάνει τσαι έτεοι τάσου τον Άγιε τσαι με προσεφτσέ να χονταήτσωει τα καμπτζία σου τσαι να λυούνει τα προβλήματα σου ούγεια σε 'δούτσε ο Σουλτάνο;
Πέρε από τα φθηνά πολικικά κόλπα ο Σουλτάνο καλε θα έκι να οράει τσαι να σβαήσει τα όσα επέτσε ο Κικέρων πφι εζήτσε μπρου το Χριστέ .
« Τουρ Ιεροί χώροι ο σι ατζίζου σι , όχι μόνιου με τα χέρα, αλλά ούτε τσαι με τα στέψη»……
Α γρούσσα νάμου ένι ιερά τσαι έμε έχουντε χρήε να νι κχοντούμε
Ζωντανά …
Καλε ξημέρουμα Θιλενάδε τσαι Θίλοι .
Ανέ ποίουμε το χρήε νάμου..
Μιλάμε Τσακώνικα ………..
Τσιουρακά τσαι Δέφτερα – του Σερικχή : Α Τσακωνοπαρέα.
Φιλύρα: του Πάνου Μαρνέρη.
Εκάναμε όρεγη τθο Στέκι του Στάϊθη (Μπαρμπα Στάϊθη) όπφου
Συνήθως νι εμε αποκαούντε, τσαι φτύκαμε ένα δεντρικό.
Το Δεντρικό έγκεινη νι είνι αούντε Τίλιε τσαι α άβα ονουμασία σι ένι φιλύρα .
Φιλύρα έκι α Θιλενάδα του Θεού Κρόνου .
Άμα α γουναίκα σι Ρέα μαθήτσε για τουρ αταξίλε του Κρόνου με τα Φιλύρα, α Φιλύρα μεταμορφούτθε σε δεντρικό .
Από όρπα άτζε ταν ονουμασία σι , πολλαπλασιάστε από τότθε τσαι να το δεντρικό Φιλύρα ……
Καλε ξημέρουμα θιλενάδε τσαι θίλοι ..
Τσαι λίγο θρύλε τθο στέκι του Στάϊθη Συκιώτα του ευεργέτα νάμου .
ΤΣΙΟΥΡΑΚΑ τσαι Δεφτερα – του Σερικχή  :Α Τσακωνοπαρέα ..
Αρρώστσειε τθα ΤΣΑΚΩΝΙΚΑ
Σεληνιασμό
Χλαπάτσα
Νταμουλά,συφόρεση
Σκοταδούρα
Ζάχαρε , διαβήτα
Τςιχοφάο
Ψούρα
Έκεινη το καμπτζί τα Θανάσενα όρπα πφι έκι σα ταν κα χαρά νιε κιάτσε ο σεληνιασμό τσαι έκι δέρουντα σα ψάρι τα στερία ..
Κια νιε κχολήερε έντανη τα χλαπάτσα ;
Ότσι ενιάτσε τό κακό νέο, νταμουλά, (Συφόρεση) νιε ρέτσε …
Εζάκα τσίχερα το βράχο τσαι με κιάτσε νια σκοταδούρα,με 'κόβε ψιουχρέ έμπορα
Έντενη ο άραχλε ελίτσε, νιε φαήτσε το ζάχαρε
Ότθε ορούντε τα τσιουφάσι πφι ένι σάματσι ένι καμεστά;
Νιε φαήτσε ο τςιχοφάο
Κάτσα καταπά μη τσαι μι κχολήτσερε ψούρα
Καλε Ξημέρουμα τσαι μακρία από του παλιοαρρώστσειε
Τσιουρακά τσαι Δέφτερα – του Φλεβάρη  : Α Τσακωνοπαρέα
— Α ούρα κα παππού, Πφουρ έσι ;
— Κα ένι κούκλα μι, καρδάζου ενι λιγάτσι …
Από καουτσαιρινέ τσαιρέ πφι εμποίτσε του γιορταί τσαι γκάνα δύου εβδημάε αργούτερα, εκρυανίε ο τσαιρέ πρεσσιού .
— Τάνου αψεά του Σιι εξερίε τσαι τα πρώτε
Χιόνα ..
—Οράκα του φωτογραφίλε , Κια έσα τςάχου παππού ;
— Ότσι οράκα τα χιόνα από το παναϊθούρι , ενάμα μιτσή καμπτζί τσαι νία τσαι δύου τθα Παλιόχωρα ανασάγκα ..
—Αααχ βρε παππού τσαι απέ
Μ'έσι αού ότσι έσι καρδάζου…
— Ναι καμπτζί μι άλλιου το ένα, άλλιου το άλλιου, α καρδία όρκομι ένι λαχταρούα … Αλλά…
— Εσι νιουρίζου παππού, ότσι ο πλανήτα ένι σνισκούμενε πάσα χρονία
Πλέκιεριου ;
— Σιάτη μι με τόσα εργοστάσια, με τόσα αυτοκίνητα, παπόρια, αρόπλανα τσι άκια να έκι ποίου ;.
— Οξόν από το ότσι ο άντρωπο,ένι πρέπουντα να κχοντούει το πλανήτα καθαρέ
Ένι πρέπουντα να σταμακήσει τα σόμαση
Σι …
— Ο άντρωπο σιάτη μι ένι πλεονέχτα τσαι αχόντακχο τσαι τσίπτα ο θα ποί ως πφι να μόλει α συντέλεια..
— Παππού μι έγκεινη ένι πρεσιού σοβαρέ ένι πρέπουντα να νι άρουμε με το τάσου νάμου εμαλέ τσαι να ποίουμε κάτσι .
—Έτρου ενι σιάτη μι, εμού οι νέοι ετθε έχουντε ατςέ ανήφορε απουρτέσε νιούμου….
— Ναι παππού εμού σ'εμποίκατε μαντάρα ενεί θα νι πλερούμε …..
Το πλανήτα νάμου σαν τουρ εψιλοί νάμου
Καθαρέ να νι κχοντούμε, τα σόμαση σι να διορθούμε
Πλέτερε ζωή να νι δούμε, τα καμπτζία νάμου μη προδούμε..
Καλέ ξημέρουμα να ξημερουθούμε με μπόλικο υγεία …
………………Μιλάμε Τσακώνικα …………….
Τσιουρακά τσαι Δέφτερα – του Αγούστου : ποίμα Κχαρόαβρε : του Πάνου Μαρνέρη
……… Εμέ Νιούντε Τσακώνικα ….
Τσιουρακά τσαι Δέφτερα – του Αγούστου : Α Τσακωνοπαρέα .
Ποίμα Κχαρόαβρε : του Πάνου Μαρνέρη
Άμα ο Θεό ντι
Οργιστεί,
Κχαρόαβρε θα ξερίσει
Να δάει όλοι εμούνανε, να δάει όα τα φύση .
Ένι γινούμενε
Απ'Ανατολή ως Δύση
Ο πλανήτα ολάτσερε ένι σ' ατσά κρίση .
Τσινήτσε με το Κορωναϊό , τάσου να μ'εκλείκαι με το στανιό
Μιλιούνια εσκωρέτθαι,
Ομαδικά κχακχούτθαι .
Έδαρη ο κχαρόαβρε, α φύση όα αμπρούτσε
Βιβλικά ένι
Συντέλεια ταν γής πφ' εντούτσε .
Τάχατες όα ένται
Κολλέγοι είνι τυχαία ;
Φταίου ένι ο άντρωπο;
Γιατσί είνι όα ακραία;
Μα τσαι παλιά θίλοι μι καλοί ποίντε ήγκιαι καΐλε
Κχάρε ήγκιαι ανάφουντε παντού, δίχως ποτέ ζηνίλε .
Σε κάθε αγκωνή τσαι αλιοχρά , τάσου τα καλαμία
Θίλοι μι αληθινά ποτέ, γκανία ζηνία .
Κχάρε ήγκιαι
Ανάφουντε, φούρνοι ήγκιαι δέσουντε
Κανίνια μπουμπουνίζουντε,τάτσου ήγκιαι μαγερέγκουντε
Ο άντρωπο τθα φύση έκι ζού προσέχου νι έκι τσ'αγαπού .
Έται πφι νι έκι δία έκι εχκιμού, με σέβας το χώμα έκι πατού.
Ο κι αναιμούκχου ογή τσ'οπά, νάϊλα με ταν οκά
Μαειδέ γυαλία, σίδερα, σακχούλε πλαστικά..
Έμε φταίντε ενεί για όα, εζου εκιού τσαι ο Νικόα .
Ο Πιέρ, ο Μαρκ, ο Τάν τσαι ο Αλή τσαι ο Μήτρο ο μπεσαλή .
Αχάριστοι, αχόνταχοι, βρωμιάρηδε, ψεύτε τσαι κατεργάρηδε .
Απατεώνε, καοπερασάκηδε , τάνου απ'όα παρτάκηδε …
Θίλοι μι
Προβλημακιστέ μα πλέκιεριου ένι οργιστέ ,
Ανέ μαλέ ο βάλουμε τουρ εψιλοί νάμου θα μπάλουμε
Αλλα άμα στραβουθούμε ίσως να συμμορφουθούμε,
Πράμα πφι ο 'νι κιστίου,πρέπουντα όμως ένι να νι άλήου….
Καλέ ξημέρουμα.
… …Εμέ Νιούντε Τσακώνικα ……
Υ.Γ.
Νιε μπουμπουνία το κανίνι το άναψα, του έβαλα δυνατή φωτιά .
Τσακώνικα με τον Πάνο
ΤΣΙΟΥΡΑΚΑ τσαι Δέφτερα – του Μάτζη : Α Τσακωνοπαρέα
ΠΑΠΠΟΥ ΕΓΓΟΝΕ  : του Πάνου Μαρνέρη..
— Βρε παππού ο πρώτε χορέ θα ένι το τάσου Τερέ τα Τσικνοπέφτα .
— Καμπτζί μι ενεί παλιά , ο 'μαει
Έχουντε Τσικνοπέφτα ..
— Αλήθεια παππού ;
— Ναι σιάτη μι ναι εζού ο 'νι θυμούμενε ετσιτάπα γιορτά .
— Ο 'τθαει έχουντε Αποκρίσιε παππού ;
— Βρε Αποκρίσιε έμαει έχουντε τσαι έμαει ποίντε πρεσσά γλέγκια ..
—Για Άλε μι για τουρ Αποκρίσιε τσαι τα γλέγκια .
— Ουουου σιάτη μι πάσα γειτονία έκι έχα το δικό σι γλέγκι ..
— Μ'επέκαει παππού ότσι ίγκιαει γκιουκχουμένοι πρεσσοί μουσκαράδε τσαι ούγειε ου 'γκιαει νιουρίζουντε έκι ο καλλίτερα μασκαρευτέ .
— Ναι αλήιθα ένι ίγκιαει γκιουκχουμένοι πάρα πρεσσοί .Για φαγγίσου τα τάνου γειτονία τθο τάσου Τερέ ίγκιαει ποίντε  χοροί
Ίγκιαει ανάφουντε ατςοί κχάρε τσαι δόστου τραγούϊδι τσαι χορέ .
— Ουουου τσι ωραία πφι θα έκι !
—Ναι καρδία μι ο καλύτερε έκι γινούμενε τθα ξεσέλια τθα Μπαρμπίτσα του Τερού .
—Γιατσί παππού όρπα έκι ο καλύτερε;
— Γιατσί ίγκιαει πρεσσιού μερακλήδε , τσαι το τέλη όλοι ίγκιαει μαζουκχουμένοι οπά τσαι από τουρ άλλοι χοροί,
Τθα Ξεσέλια .
— Τσαι έδαρη ένι ωραία παππού με το καρναβάλι νάμου τσαι τα άρματα ..
Ωραία ένι τσαι έδαρη.
— Ο 'νι ξέρου καρδία μι , ένταει ου 'νι ντόκια έθιμα ..
Άμα ο πάσα τόπο ένι χάνου τα εθίματα σι ό 'νι καλέ, ένι χάνου κομμάκι τα ταυτότητα σι …
……Με το καλέ να ξημερουθούμε..
Κα Σαρακοστά …..
Α Άγιε Σοϊθία  του Σωκήρη Λυσίκατου .
Γραφτέ τθα ΤΣΑΚΩΝΙΚΑ από τον Πάνο Μαρνέρη .
Τσιουρακά τσαι Δέφτερα – Νοέμπρη : Α Τσακωνοπαρέα.
Α Αγίε Σοϊθία :του Καθηγητή Σωκήρη Λυσσίκατου.
Γραφτέ τθα Τσακώνικα:
Από τον Πάνο Μαρνέρη.
Έγκεινη το κείμενε έκι δημοσιευτέ τθαν εφημερίδα «Κυνουρία» τον περατέ Ιούλη ( Αωνάρη ).
Ο τσύριε Λυσικατε μι νι απολύτσε με
Τσαι όγω του ότσι έκι ατςέ, νιε χουρία σε τέσσερα κομμάκια .
Α ερμηνεία ένι ακριβώς όπφου νι εγράβε ο τσύριε Σωκήρη ..
Μπορεί το πιο επίτσαιρε Θέμα τουρ αμέρε νάμου για ολάτσερε τον
Ελληνισμό τσαι όχι μόνιου.
Α ΑΓΙΕ ΣΟΙΘΙΑ.
Ονουμάστε
Ο παράδεισε τάνου ταν ιγής ,ο ήλιε σε όλοι του
Χριστιανοί , τσαι το όνουμα σι ένι αναφερικχούμενε τθαν Σοφία του Θεού  τον Ιησού Χριστέ ..
Εχκίστε ο  ως το  μετά το Χριστέ πφι έκι αυτοκράτορα ο Ιουστινιανέ, ούγειε έκι Θέου ο ναό να ξεπεραήχει σε ομορθία πάσα άλλε ναό, γιάκεινη άμα τσαι ετελεύε εφωνηάε , ΕΝΙΤΣΗΚΑ ΝΤΙ ΣΟΛΟΜΩΝΤΑ … Αρχιτέχτονε ο Ανθέμιε τσαι ο Ισίδωρε .
Εδουλεύαει  πρωτομαστόροι τσαι ,: (δεκα χιλιάδε ) απαδότοι(εργάτοι) .
Ο αυτοκράτορα Ιουστινιανέ έκι ανακατούκχου τάσου ταν άμμο τσέρματα , να σ'ερέχωει οι εργάτοι τσαι να δουλέγκωει πλέκιεριου τσαι πιο γλήγορα.
Ακόνη τσαι Σάμερε το χκήριε ένι ένα αρχιτεκτονικό Θάμα.
Καλέ ξημέρουμα σε όλοι νάμου …..Εμέ Νιούντε Τσακώνικα …..
Τσιουρακά τσαι Δέφτερα – του Γενάρη : κουιτέαπο το βιβλίε «ΚΡΑΥΓΗ».
Τσιουρακά τσαι Δέφτερα – του Γενάρη :Α Τσακωνοπαρέα
Κουιτέ: από το βιβλίε Κραυγή .
Εντούτσε α κχαμπάνα τα Δέφτερα με τα σύνταχα.Ετθάκαμε τσαι να μου εϊδατάνει… «Όλοι τθο σκολείε..Τσαι οι ατςοίποι.
Να νάρετε ένα μπέτσιμο τσαι άντε να περαήτσετε
Νία ναμέρα»…
Α Μάτη μι ρωτήτσε ένα από του Γερμανοί πφι ήγκιαε αραμούντε τα τζέα νάμου .
«Να κατσάου τθα τζέα με το πίκολο;
(Μιτσή )»
«Όχι όχι όλοι κάτου, ο θ'αραμάει γκανένα ογή»απογήτθε ..
Ο αφέγκη μι επέτσε : «Αφήετε του πόροι ανοιτθοί, να μπάτσε τσαι βάλωει κχάρα, να φύτσωει τα άογα τσαι να γλυτούνει» .
Φύγκαμε όλοι: Τθου σκολείου το πόρε εχουρίαει νάμου.
Ενεί του γουναίτσε τσαι τα μιτσιούλικα βαλήκαει νάμου τθο τάνου χούρισμα .
Ένι θυνηκχουμένα τα Μάτη μι πφι έκι ποία παράπονα..»Γιατσί ο Κώστα να μη φορέει τα κοντά παντελονάτζα, τσαι έτρου να μη νι άρωει;» .
Ξοικάζουντε έμαει τάτσου τσαι έμαει ορούντε τα τσέα του Άγριου, πφι έκι δέσα ..
Για του δε ατςοίποι : «Ορή Ορή οπά τάνου του Ξυδιά σι είνι αποσούκχουντε» ….Ορούντε έμαει τα πορία τσαι έμαι αούντε: «Ορή οπά σι είνι έγκουντε.» Τάσου από του καπινοί έμαει ορούντε αντρώκινοι απότσιε .
Έμαει σούφουντε ογή τσαι οπά τσαι έμαει αούντε :«Εδαρη θ'ανοίτσωει τον πόρε»… Τθο Τέλη μπαήκαμε από το σκολείε τσαι δούκαμε κατά κάτου ….
Ξενυχκίαμε τθουρ Άγιοι Θόδωροι …
Τθο πόλεμο γκανία αξία ο 'νι έχα α αντρώκινε ζωά .Α ούρα α κά …
Τσιουρακά τσαι Δέφτερα- του Αγούστου  Το Μοναστσήρι τα Έωνη  του Πάνου Μαρνέρη
Τσιουρακά τσαι Δέφτερα – του Αγούστου  : ΑΤσακωνοπαρέα.
Το μοναστσήρι ταρ Έωνη  : του Πάνου Μαρνέρη .
Ουουου Έωνη ζουρλίστε …
Σούσε Έωνη …
Α Έωνη να βάλει τα χέρα σι …
Ύστερα από τα Ορλωφικά τθο  οι Τούρτσοι καταστρέβαει τσαι εδάκαει όα τα Πελοπόννησο.
Έτενη το τσαιρέ κατακρέβαει το μοναστσήρι τα Έωνη τσαι εθύκαει του Καογέροι .
Ο Άγιε εχκίστε το  τάνου από τα Θεμέλια του παλιού Αγίου, αλλά ένι ατςίτερε .
Ένι γιούρε τα  μέτςα
Με  μέτςα.
Ο νι έχου τρούλε μαειδέ Αγιογραφίλε.
Το Τέμπλη ένι από Καρυά τσαι Σκαλιστέ .
Το κχαμπαναρίε εσιάχτε το .
Ο Άγιε ένι αφιερουτέ τθα Δέσποινα τσαι ένι γιορτάζου το δεκαπενταύγουστε τσαι τουρ  του Νοέμπρη τα
Μεσοσπορίτση, πφι είνι κχαμπαήχουντε ταν εικόνα τθο μετόχι τον Άγιε Λίδι τσαι νι είνι ποίντε περιφορά τθα πρωτεύουσα νάμου
Τθου  του Αγούστου το  α Εικόνα τα Δεσποίνη εκρέφτε μαζί με όα τα τάματα σι .
Ύστερα από  ναμέρε α αστυνομία ερέτσε ταν εικόνα
Τθο Φαλακρέ τα Λακωνία .
Εκιάκαει το κρέφτα τσαι αποσούκαει
Ταν εικόνα τα Βάση
Σι .
Τθο μέρη πφι ερέστε εχκίαει προστσυνητάρι τσαι εβαλήκαει αντίγραφο ταρ εικόνα .Για το όνουμα Έωνη ( Έλωνα) είνι γραφτά πρεσσά .
Το πιο αξιόπιστε ένι το ότσι:
Τθο  οι Λάκωνε από το Έλη τα Λακωνία πφι εφύγκαει από οπά τσαι εζάκαει τθα Τσακωνιά, άγκαει μαζύ σου τσαι ταν εικόνα .
Α άβα εκδοχή οτσι άτζε ταν ονουμασία από τα Τσακώνικο λέξη
ΕΟΥΝΗ πφι ένι έγκουντα να αλεί ΕΛΕΟΥΣΑ .
Καλέ ξημέρουμα τσαι βοήθα νάμου Α Έωνη
Ουουου Έλωνα τρελλάθηκε ….
Φτάσε Έλωνη
Η Έλωνα να βάλει το χέρι της ..
Τσιουρακά τσαι Δέφτερα τσαι  του Γενάρη :Για του νέοι : του Πάνου Μαρνέρη
Τσιουρακα τσαι Δέφτερα – του Γενάρη  : Α Τσακωνοπαρέα .
Άφρυτθα
Αφρύα , Αφςύα, κατσινιάρα
Ξαφρύα
Αρκυνή
Ανεπρόκοφτε
Ασύφταστε
Ένταει τα παξιμάϊδα απαραμάκαει άφρυτθα, νη σε μπαλήτσερε νουζίς από το φούρνε, νη ο φούρνε ο 'κι δατέ κα ….
Να νιουρίζετε ότσι οι αφρύε,(αφςίε) είνι πεντανόστσιμοι με ρύζι
Ένι έχα βαλτέ
Λίγο βραστέ τσαι
Ένι θέντα ξάφρισμα
Τα Σαρακοστά ο 'νι ποίντα να φάρε αρκυνή ένι αμαρκία
Τσι να ντι ποί τσαι έκεινη το κακοϊδύστυχο, παλαίγκουντα ένι να σι μπάλει πέρε, έτενη ο άτςωπό σι μπίτι ανεπρόκοφτε.
Αγάλι αγάλι βρε ασύφταστε , μάτθατσε τα γουλία ντι..
Θα πριτθήρε βρε κακόμερε…
Καλέ ξημέρουμα: ποίετε εμού το καλέ τσαι ξερίσετε νι τθο γιαλέ..
Τσιουρακά τσαι Δέφτερα  — του Δετσέμπρη :
Για του νέοι : του Πάνου Μαρνέρη ….
Αρούκατε αδέξιος, ατσούμπαλος
Είδουλε  ειρωνικό , άσχημος κοντός, φάντασμα
Απφάραπράσο
Αφεγκία  αφεντιά
Αφέγκη αφεγκικό πατέρας, αφεντικό
Άρτουμα  τυρί
Τσι αρούκατε πράμα ένι έγκεινη;
Έτανη α τριγύρω πφι ένι ξομπλιάζα όλε το κόσμο, αν έκι τσαι άντρωπο ένα είδουλε ένι ..
Τσι κάλε σωμό εσιάερε Σταματού;
Απφάρε με ρύζι
Ένι χαιρεκίχου ταν αφεγκία ντι με τα παρέα ντι..
Πφουρ έσι ;
Εζού κα ένι αφεγκία ντι ;
Να μόλει τ'αργά
Ο αφέγκη ντι τσαι εκάνε, θα ντι κρεμάει βρε κοψόχρονε
Να οράου τσι θα αλήερε το αφεγκικό ντι πφι ο ζάτσερε τθα ιδουλεία
Βάλε γκάνα σβώλε άρτουμα τθο ταγάρι τσαι γκάνα παξημάϊδι
Κάλε ξημέρουμα σε όλε το κόσμο , αγάκη τθου καρδίε νιούμου
Θρήνε ατςέ 'νι 'γινούμενε
Οδυρμό τσαι βάμα
Για το κακό πφ'ενάτθε.
Τθα Τέμπη τθα κοιλάδα,
Λίγο μπρου τα μεσάνιουτθα
Κχάρα καπινέ συντέλεια
Ο Όλυμπο ταράτθε
Ε ανταριάσταει οι Θεοί
Τσαι αλληλοξοικάσταει.
Σύγνεφο οι ψιούχε νάτθαει
Τσαι οι Θεοί μπερδέφταει
Ου 'γκιαει νιουρίζουντε πφου να φερθούνει
Μαειδέ τσαι τσι να ποίωει………
Έμε συμμερισκουμένει όλοι του γονείε τσαι έμε δίπα σου.
Τσιουρακά τσαι Δέφτερα– του Φλεβάρη .
Αγάπη.
Όνουμα τσαι πράμα.
Κα χρονία σιάτη μι
Ντ'έμε Φχαριστούντε
Τσαι όα τα καμπτζία για ταν ηρωικά νιούμου προσπάιθα.
………ΕΜΕ ΠΕΡΗΦΑΝΟΙ ΓΙΑ Σ' ΕΜΟΥ……
……….Εμέ Νιούντε Τσακώνικα ………Αγάπη
Απότσου από τα τσέα του παπά Καλού, ερέκα ταν τσυρά Αθανασιάδου μαζι τσαι τα Βασίλω Γιωργαντά.
Τα μισά ήγκιαει έχουντε το Γιωργαντά γιομάτε αίματα.
Μ'έκι ξοικάζου μ'ένα εψιλέ σάματσι μ'έκι αού « Κια έσι έγκα Χριστσιανά;» .
Ερέσμα τθο τόπο πφι ήγκιαει νατά τα φονικά .
Οπά οράκα τα τσυρά Κατσίνη.
Το Βραχάνι σι βαφτέ κοτσινέ , α σούκχα σι τσαι οι χέρε σι τάσου τα αίματα .
« Κια έσι έγκα προκομμένα;
Οπά δίπα τουρ εδιτσοί μι ένι τσαι ο εδικό ντι» Οράκα τσαι τα Τσικούρα, μι είνι παρήντα τον εμαλέ σαν από ταινία, τσαι με πέτσε.
«Τσεία μι ο τσείε μι ο 'νι ογή» Ο 'νι δενατέ νι απογήμα, γκανένα ο γλυτούτσε.
Από κιά άκια να φύτσει;»
Μ'απογήτθε «Ο 'νι ογή εψαφήκα .
Εζού εζάκα όρπα πφι έκι α τσυρά Κατσίνη.
Ερέκα τον άτςώπο μι τ'ακίστομα με νι σιφαίρα τθον ακχούκικα, τσαι με κοφτά τα χεία σι .
Εδενάε ότσι ο άτζε νι α ριπή πάρα μόνιου α χαριστσικά ντουφετσία .Έκι ακόνη σονιστέ.
……..Νά έχουμε ταν υγεία νά μου θιλενάδε τσαι θίλοι ……
…….,Εμέ Νιούντε Τσακώνικα ……
Τσιουρακά τσαι Δέφτερα – του Σετθέμπρη :
Θιλενάδε , μπάνιο  : του Πάνου Μαρνέρη .
Πολ: Σιατέρε Κια θα ζάτε να μπανιαριςτείτθε ταχία ;
Μπ: Κια έσα επφέρη βρε θιλενάδα
Πφι ντ'έμαει ψαφούντε;
Δες: Επφέρη έμαει ζατοί οπά το Τέγανε τσαι περαήαμε πάρα πρεσσιού ωραία .
Πολ: Το Τέγανε ένι
Ποίντα καΐα
Βρε θιλενάδε γιάκεινη ο 'νι ποία ντι α καρδία να μπαήερε από τα θάασσα…
Μπ :Αφού τσαι ενεί μαθές ο μπαήκαμε μπίτι, εμουσγούκαμε τάσου τθα θάασσα ..
Δες: Με
Έκεινη το ποηδήλατε τα θαασσέ εμποίκαμε πρεσσά γέλια ..
Πολ: Κια θά ζάτε ταχία βρε σιατέρε να μόλου τσαι εζού ;…
Μπ.Τσαι νι έσι ρωτούα ;
Τσαι βέβια θα μόλερε Επέκαμε ταχία να ζάμε τθο Λυγερία
Δες: Ναι βρέ θιλενάδε οπά να ζάμε, ο 'νι ζατά ποτές …
Πολ: Τσαι εζού ο 'νι ζατά , θα τςιαχίτσουμε τσαι λιγάτσι .
Μπ: Έτθε 'χουντε νιατέ ταν ιστορία για το Λυγερία;
Δες: Ναι ντέ….
Όρπα ο κι ανταμούκχου ο Κολοκοτρώνη τα Μπουμπουλίνα ;
Πολ Ναι ναι τσαι εζού νι ένι έχα νιατέ .
Μπ: Παλιά έκεινη το σηνί ως τάνου το Σερνιάλι πφι έκι ο ναό του Αππόλλωνα, έκι λόγγο με Τςουάδε,
Δες: Ναί τα ξυλεία νι ίγκιαει εμπορεγκουμένει οι Φοίνιτσε, ούγειοι εδούκαει τσαι το όνουμα τθο Τερέ τσαι ως Σάμερε ένι έχου το ιίδε όνουμα .
Πολ: Εινι έχουντε να αλλήνωει ότσι οξόν από
Τα ξυλεία τσαι τα φρούα από του βελάνε ίγκιαει εμπορεγκουμένει τσαι τα πορφύρα,
Μπ: Ναι α πορφύρα έκι πρεσσιού ακριβό χρώμα πφι έκι μπαήντα τθα πορφυρεία του Τερού από καβούκια ( όστρακα)
Τσαι με υγεία :
Έατθε με το κάλε να μπανιαριστείτθε
Τθα Τσακωνιά
Χειόθασσα να δροσιστείτθε
Ο Αποχαιρεκισμό από του Σιατέρε του Τσακωνοπούλε .
Τσιουρακά τσαι Δέφτερα – του Οχτώμπρη: ΑΤσακωνοπαρέα.
Θιλενάδε για πάντα : Του Πάνου Μαρνέρη .
Πολ— Βρε θιλενάδα θα να μου λειπέψερε..
Δες— Θα ζάρε ταν Αιθήνα τσαι ο θα ορήνουμε α νία ταν άβα πάσα μέρα …
Μπ — Βρε σιατέρε ενίου να οράτε πόσιου θα μι λειπέψετε, τουλάιστον εμού θα έχετε ανία ταν άβα ..Αλλά εζού;
Πολ— Ένα δίτσηε νι έσι είχα , αλλά από ταν άβα μερία εζού ντ'νι ζηλέγκα τσαι λιγάτσι .
Μπ— Ουουου τσι κουβέντε είνι έντεοι… Νιάε οπά μ'ένι ζηλέγκα.
Δες- Αμ γιατσί εζού……Ο'νι ζηλέγκα τσι ένι ποία ..
Μπ—Ααα α ζήλια ένι κακό πράμα αλλά για ποίετε νι λιανά τσι έτθε ζηλέγκουντε
Δες—Να βρε θιλενάδα θα έσι τθαν πρωτεύουσα, θα οράρε πρεσσά πράματα, μουσεία , θέατρα καφετέριε …
Πολ—Πάσα μέρα τασ'το κόσμο θα νιουρίσερε τόσοι πρεσσοί πφι ενεί θα λησμονέρε νάμου, τσαι θα έχερε τσαι τα λεφτερία ντι..
Μπ— Ορή κακότθο,
Μην αλήνετε παρόλε ποτέ ο θα λησμονέου νιούμου .
Ίσια ίσια θα θυνηκχούμα νιούμου πάσα μέρα,
Μοναχά μι
Όπφου θα ένι….
Δες—Ορή σιατέρε Έατθε να ποίουμε ένα όρκο …
Πολ — Τσι όρκο;
Δες—Ότσι θα έμε θιλενάδε για πάντα
Μπ— Έατθε να ποίουμε νία αγκαλία βρε παρλιακά
Π—Έατθε να αγκαλιαστούμε, αλλά τσαι να ορτσιστούμε
Δ—Θιλενάδε θ'αραμάμε, για πάντα ό 'κια τσαι να ζάμε.
Μπ—Απ'το  θα νιλήνωμε, Τσακώνικα θα αλήνωμε .
Ότσι καλέ σε όλε το κόσμο τσαι πλέκιεριου από όα
Τσιουρακά τσαι Δέφτερα – του Γενάρη : Θωμαή τσαι Σιούλα : του Πάνου Μαρνέρη .
Τσιουρακά τσαι Δέφτερα – του Γενάρη  : Α Τσακωνοπαρέα .
Θωμαή τσαι Σιούλα : Του Πάνου Μαρνέρη .
— Αμάν αμάν τσαι τρις αμάν, βρε Σιούλα..
— Ήμαρτον Δέσποινα μι…Τσι'επαθήτσερε Χριστσιανά;
Τσι αμάν τς'αμάν ντε κίακαει τα μεράκια;
—Νιάε οπά τσ'επαθήκα, λεκαρία εμποίκαει τα ψίλια μι ,τςεί ναμέρε ένι έχα να ντ'οράου.
—Βρε Χριστσιανά του Θεού ταν ατσιπέρη ο αποσούτσε μι ο Νιχάλη να ποίου το μπόλι ;
— Βρε ο Νιχάλη αποσούτσε ντι, αλλά εζού ο ντ'οράκα ..
— Από ταν ατσιπέρη χάμου κάψο Θωμαή , έντανη τα βοά μ'άε το σκούφο έγκεινη το μπόλι ..
— Ουου βρε Σιούλα όσα βάνα νία φωνά, τουλάιστον ο 'σα απογηκχουμένα πφι έμα
Αρακαλίζα..
— Τσι να φωνηάτσου τσαι τσι ν'απογηθού… Τς'έγκεινη το κακό!!!
— Ορή κακότθο κα χρονία νάχουμε, Πφουρ έσι σάμερε;.
— Κα χρονία βρε θιλενάδα , πφου να ένι σα ντρεουτά κότθα ένι αλλά το χάλι το πφερινέ, α Έωνη να βάλει τα χέρα σι ..
— Τσι ν'αλήου γειτόνισα μι, βρε τάσου τα τζέα ντι νά έσι, γκανένα ο νι πορού να ντι ζυγούει μ'έντανη τα παλιοαρρώστσεια .
— Παλαβούκαμε γειτόνισα μι,
Νία α Δέλτα, νία α όμικρον α Έωνη να φυάτσει νάμου από ταν Ωμέγα.
—Ποίε Ωμέγα γειτόνισα ;
— Αφού 'κάνε α Δέλτα, 'κάνε α Όμικρον,ο θα μόλει τσαι α Ωμέγα τσι θα ποί ;.
—Το θεό ντι ο 'σ'έχα, θα μόλου για καφε τσαι να ντι φέρου τσαι το κομμάκι ντι τα Βασιοκολιούρα ..
— Αντεχουμένα ένι, έα να μι ποίερε τσαι ποδαρικό……
Κα χρονία να έχουμε.
Υγεία τσαι χαρά σ' όλε το κόσμο
Τσιουρακά τσαι Δέφτερα  – του Αμάη : τα Τσεράσματα :ταρ Ελένη Μάνου.
Τσιουρακά τσαι Δέφτερα  τσαι  του Αμάη .
Τα ασημούματα, ταρ Ελένη Μάνου.
Το δίσκο πφ' έκι απολύα α νύιθη τα γλυκά, α μάτη του γαμπρού τσαί όλοι οι συντζενήδε, θα βάλωι ασήμουμα, παράδε.
Τθαν τσέα του γαμπρού θα βάλωι το λιγούτερε ένα πενηντάρ(ζ)ι, τθουρ άλλοι τσέλε θα βάλωι όσα είνι θέντε!
Όλοι όμως θα βάλωι ένα ρόιδι, είνι έχουντέ νι σε καλέ, όπφουρ ένι γιομάκιου το ροϊδι, να ένι γιομάτα α τσέα, σε καμπζία τσαί καούδια.
Τα ασημούματα θα σ'άρη ετήνα πφη ένι αποσούκχα το δίσκο.
Ήγκιαϊ έχουντε νι σε κιμή τσαί καμάρ(ζ)ι όταν σ'ήγκιαϊ προκιμούντε ν'αποσούνη το δίσκο!
Αποτσί έκι αποσούκχα του κουραμπιέδε α νύιθη, α πεθερά σι έκι μερι(ζ)άχα σι τθου συντζενήδε όσοι ήγκιαει καλεστοί τθο τραπέζι ταρ αρβώνα, έτρου να σι γλυκάνωι.
Ετηνεοί, πάλι, θα ήγκιαει ασημούκχουντε το δίσκο, όσα ήγκιαει έχουντε ευχαρ(ζ)ίστηση.
Τα γλυκά τθου συντζενήδε σ'ήγκιαει αποσούκχουντα σεπαστά σε κιάτα με λετσοί μπόλιε.
Το ίιδε έκι ποία τσαί α νύιθη τθουρ εδιτσοί σι.
Αμα γκαρένα συντζενή έκι χλιφτέ τσαί όκι ζατέ τθαν αρβώνα θα ν'απολύωι τσαί τα λικούμια τσαί του κουρμαπιέδε τσαί τα κουφέτα τθαν τσέα σι.
Μετά ταν κίσιμο αρβώνα ο γαμπρέ με τα νύιθη τς'ένα συντζενή τα νύιθη θα ήγκιαει εγγουντε να χαιρεκίσωι του συντζενήδε σι όλοι, τσαί του γαμπρού τσαί τα νύιθη.
Καλέ ξημέρουμα θιλενάδε τσαί θίλοι με υγεία!
Εφτσέ απ ταν:
ΤΣΑΚΩΝΟΠΑΡΕΑ………….
Τσιουρακά –
Το δύου χιλιάδε είκοσι τςία, να ένι νία κα χρονία
Να φέρει πλέρια ευτυχία,τουρ ατςοί τσαι τα καμπτζία..
ΤΣΙΟΥΡΑΚΑ  του Σετθέμπρη  : α Τσακωνοπαρέα .
Από ταν ομιλία του Σωκήρη Λυσσικάτου ..
…..Καλε μήνα τα Τσακωνοπαρέα τσαι σε όλε το κόσμο……
Καουρ εμαζούμαϊ ταν Παλιόχωρα , τα Δέσποινα του Οριόντα , το δάκρυ τα Δεσποίνη !
Ανάβαμε τσαι ένα τσερί για όσοι εσκωτούτθαϊ
Από τουρ άκιστοι Σταυροφόροι τσαι του Τούρτσοι όργι .
Ένα τσερί για του παππούδε νάμου για το μακαρίτα το Παπαλία , το Σταϊθη το Συκιώτα τσαι τουρ άλλοι .
Ένα τροπάριο τα Δεσποίνη ένι αούντα:
—Δέσποινα των θλιβομένων η χαρά, ότσι α Δέσποινα ένι παρηγορούα όλοι του ο ζατοί !
Να τσι ένι αού ο ατςέ Αγιορείτα, ο μακαρίτα
Γεώργιε ηγούμενε τα Μονή Γρηγορίου .
—Α Δέσποινα ένι παρηγορία σ' όλοι του μοζατοί, γιατσί
Τσαι ετήνα εμοζάτσε πιο πρεσιού από όλοι τουρ αθροίποι .— Εμοζάτσε γιατσί ό 'κι ερέχα τόπο να γεννάει τον υζέ σι τσαι Θεό, τσαι αναγκάςτε να γενάει τάσου σ'ένα σπήλη δίπα από του βούε τσαι τουρ όνου .
Τσαι τα σπήα με τουρ όνου τσαι του βούε ό'νι ο καλύτερε τόπο να γενάει νία γουναίκα .
—Εμοζάτσε πιο πρεσιού τότθε πφι εζάτσε με τον υζέ σι για τα Σαράντα
( Ταρ Υπαπαγκή ) τσαι ενιάτσε το φοβερέ όγο του Συμεών , ότσι από τα καρδία σι θάκια περάει δίκοπο μαχαίρι με όσα θακια τραβήτσει ο υζέ σι !
….Ταχία α συνέχεια από ταν ομιλία του Σωκήρη Λυσσίκατου…
Καλέ ξημέρουμα σε όλοι νάμου Α Δέσποινα να φυάτθει νάμου .
ΤΣΙΟΥΡΑΚΑ  του Μάτζη  .
Διάλογο ιντερνέτι   : του Πάνου
Μαρνέρη ..
Σ ) Τσι πράμα ένι έγκεινη Γιαννού ..
Γ ) Τα καμπτζία ντι βρέ ;
Ου 'νι ορούντα κομπούρε .
Σ) παραογήερε ζάτσερε του πορίε ντι τα καμπτζία είνι έχουντα σβάϊσμα , του κουμπούρε θα ξοικάζωει ;
Γ ) όχι κουμπούρε βρε , τσι έμε έχουντε αντάσρτσιχο ..
Σ ) Έτρου ο πέτσερε ;
Γ ) όχι δα …
Σ ) Τότθε τσι επέτσερε ;
Αίντε συγυρίσου γιατσί ένι έχα τσαι δουλεία.
Γ ) Κομπούρε επέκα
Σ ) Κάνα
Φαΐ ένι ;
Τσι ένι Χριστσιανά μι
Γ ) έκεινη πφι είνι ξοικάζουντα
Όα τα καμπτζία του κόσμου τα
Σάμερε αμέρα βρε Χριστσιανά ….
Σ ) Τσι να αλήου
Γιαννού , τα νία μι έσι αούα μαραφέτι ή ο 'νι ξέρα τσαι εζού
Τσι , ταν άβα κουμπούρε
Έτρου με ένι παρήντα
Να κοπανίσου
Τα τσιουφά μι τον τοίχο ..
Γ ) Καλέ θα νι ποίερε , να μπάτσε ταρατθεί ο εμαλέ ντι λιγάτσι , μουχλιάε
Στέκου σε νία μερία ….
Σ ) ο δικό ντι καημένα πφι ένι ξουράϊθι ….
Χαχαχα .
Γ ) Καλέ τα καμπτζία ντι ου 'νι έχουντα φέσι μπούκι……
Σ ) Έωνη βάλε τα χέρα ντι , εζάτσε του πορίε σι
..Καλέ ξημέρουμα τσαι κα συνταχινά τα Τσακωνοπαρέα τσαι σε όλε το κόσμο ….
… Εμέ Νιούντε Τσακώνικα ………….
Τσιουρακά  του Σερικχή .
ΑΤσακωνοπαρέα με του νέοι.
Α ούρα α κα
Κα αργακινά
Ταχία να τθάρε συνταχούλια , Όρα μπάτσε ντη πακούει το σάγισμα ..
Καλέ μεσαμέρι νά 'χερε, άρε τσαι νία ανάσα …
Κα αργακινά , με το καλέ να μαζουτθούμε τα νοικοτσιουρία νάμου
Ορή έτθα να ζάρε το δειλινέ , να δροσίσει νια κχιαούα
Αγαλιανά το δειλινέ , αγάλι με δροσία
Γιατσί α γρούσα θίλοι μοι , ένει μαμού τσαι γρία
ΤΣΙΟΥΡΑΚΑ  του Φλεβάρη  .
Διάλογο : α προβάτα :του Πάνου Μαρνέρη ..
—Έτανη α προβάτα ντι ΜΠΕ τσαι ΜΠΕ με ζουρλίε …
—Ζωντανέ του Θεού ένι το άραχλε τσι ντ' ένι φταίντα ;
—Μα πφι ναϊ φάει α Μαυρολιά ό'νι συχάζα.
—Α μαυρολιά να φάει ετίου παλιοπαραογητέ …
Βρε Χριστσιανά μη θυμούτσερε …
—Τσι να μη θυμού μεσαμεριάτσιχα , πφι με ποτσούτθερε γιατσί
Ντ'ενι φταίντα το βρίτσιμο από τα παλιοπροβάτα , Έωνη πλέα κια να νι ματαλήου ;
—Βρε γειτόνισα ….
—Γειτόνισα τσαι το κακό ντι το τσαιρέ ,νιάτσερε ή ο νιάτσερε ,πφι με έσι καοκιάνα έδαρη .
—Ορή ανέμου νι κάνα χερόβολε βρώνη να τςούνει να μη βρίντει …
—Έδαρη θα μ'αλήερε ότσι ο 'νι ταγίχα νι τσιόα …..
—Ε τότθε τσι τθο διάτανε
Ένι έχα ….
—Τσι νά έχει τσίπτα ο 'νι έχα , τσαι το χόντι σι ενέχα τσαι το ύο σι τσαι καρπό νια χαρά ένι ..
Ορούα νι πφι ένι λατρόνι ;
—Έντεοι
Οι προβάτε ού'νι χοντέκχουντε με τσίπτα …
—Εκιού κια νι έσι ξέρα ;
Σάματσι , α καψοκχαμπόσα εκιού έσι καταδεχουμένα να περιποιηθήρε νία προβάτα ;….
….Καλε ξημέρουμα σε όλε το κόσμο ………
…………Ο όνε ποτσουτέ με άτσι……..
Ένα μιτσή έμπορα ούγειε έκι έχου ένα όνε ερέτσε φκηνέ άτσι τσαι νι αγοράτσε .
Εβαριουποτσούτσε τον όνε λοιπόν με φκηνέ άτσι .
Ο όνε όμως ελιουτςιάντζε τσαι ετσιτάε τάσου σ'ένα ποταμό .
Το άτσι ελύτσε τάσου τθο ύο του ποταμού , το γουμάρι ενάτθε αφρούτερε γιάκεινη ο όνε ετθάτσε , μπαήτσε από το ποταμό τσαι αρχινήε να τςιάχει ογλήγορα .
Ο μιτσοέμπορα γιουρήε κίσου αγοράτσε κίσου άτσι τσαι εποτσούτσε τον όνε πλέκιεριου έντανη τα βοά.
Ο όνε ότσι επεράτσε από το ποταμό ελιουτςιάτζε τσαι πάλι , ξεπίτηδες έντανη τα βοά , ετσιτάε τάσου το ποταμό τσαι ξαφρούτσε .
Ο μιτσοέμπορα ξαναποτσούτσε τόν όνε άλλα με σφουγγάρια έντανη τα βοά .
Ο όνε τσαι πάλι ετσιτάε τάσου τθο ύο ξεπίτηδες τσαι πάλι , αλλά έντανη τα βοά τα σφουγγάρια εγκίκαει πρεσιού ύο τσαι το βάρη του γουμαρίου αβγακίε
Δύου βολέ παρατάνου…
Διδαχή : ότσι ένι φερίκχουντα κάτσι βολέ ευτυχία ένι φερίκχουντα τσαι δυστυχία ….
Τα γρούσσα άμα νιλήνετε ένι ευτυχία
Τσαι άμα ο 'νι νιλήνετε ατςά ένι δυστυχία .
………..Θιλενάδε τσαι θίλοι κα συνταχινά να έχουμε ………….
Στάθη Συκιώτα
Ποίερ ένει έντενη ο άντρωπο ;
Όρα μη μ' αλήερε ότσι ό'σει ξέρου ;
Ένει ο ευεργέτα του Τερού
Ο Στάϊθη έκει Τεριώτα ;
Ναι α πατρικά σοι τσέα έκει τα κάτου γειτονία
Κοντά τα πλατεία
Ο αφέγκη σοι έκει τςοπάνη ( προυατονομήα ) .
Εξενητεύτε πρεσιού νέο το Καναδά
Εξανακάνε τα πατρίδα σοι ύστερα από  τσαι τάνου χρόνου τσαι τσιμεντοστρούτσε τα πορία από Τερέ ως Παλιόχωρα τσαι από Τερέ ως Πρέγαςε
Επιστατεύε τσαι επλερούτσε ο ιίδε
Το έργο .
Γιάκεινη ένει ο ευεργέτα νάμου
Στάϊθη Τεριώτα
Τσάκωνα ντ' έμε ευχαριστούντε
Για έγκεινη πφι εμπήτσερε ντ' έμε ευγνωμονούντε
ΤΣΙΟΥΡΑΚΑ  Αγούστου  .
Κα ντοι αμέρα θιλενάδα
Τσι έσει φκειάνα ;
Τσι έσει ποία
Τσι να φκειάξου , (ποίου ), όρεγη ένα γιούρε
Πφούρ ένει α αμέρα ντοι ;
Πφού να ένει ακόνη ο ξημερούτσε κάψο θιλενάδα ..
Α κα 'μέρα ένει δενάχα από τα σύνταχα
Δενάχα ένει αλλά ακόνη ο δενάε
Για να οράμε θα δενάτσει….
Ένει έγκα νά ταγίσου τα ζωντανά , θα οραθούμε αργούτερα
Έτζε τσαι θα οραθούμε λίγο μπρι να καγκιουθούμε
Δουλείε έμε 'χουντε να ποίμε τσαι τ'αργά
Τα νέα νάμου θα αλήμε…
ΚΑΛΕ ΞΗΜΕΡΟΥΜΑ , ΥΓΕΙΑ ΤΣΑΙ ΑΓΑΚΗ .
Α ακούραστε Θωμαή σάμερε ταν αφήγηση ….Τσοινοποιήετε νι
Τσιουρακά  του Σετθέμπρη  .
…….Τουρ απανταχού Τσάκωνε τσαι θίλοι τα Τσακωνιά…….Μ
Νέοι , γεράδε , σιατέρε τσαι γριάδε , ατςοίποι τσαι γουναίτσε
Τσαι τα καμπτζιούλια ίγκιαει ξεφαντούκχουντε .
Τσοινά χαρά ,διαστσέδαση για όλοι ,τάσου
Τα όρια του σεβασμού ,τα θιλία του γείτονα , του συμπατριώτα , του συγγενή , τα οικογενεία ….
Τσαι του κατοχιτσοί χρόνου ακόνη ο λειπέβαει
, Οι χοροί
Τα γλέγκια , τα
Πανηγύρια τσαι οι γάμοι
, Πφάρα το φόβο τσαι το τσίνδυνε .
.Το τραγούϊδι ένει θυτρουτέ τάσου
Το Τσάκωνα , πφιρτέ από το Πάνα πφι είτε χαρούμενε , είτε σεκλεκιστέ θα παίζει πάντα τον
Αυλέ σοι τθου ραχούλε τσαι τα ξέγναντα τα Τσακωνιά .
Τσαι ο
Τσάκωνα με ένα ιστορικό  χρονού ποτέ ο πενάκχου ,(σκωρεγκούμενε)α Τσακωνιά μαζύ με τα γρούσα
Ο 'νει χαμεούκχα
Ο 'νει κχαμπαήχα τα τσιουφά , ο 'νει βεργίζα να κατσουϊθει τθο πρώτε αέρα .
Το κρέφκικο τσαι το Δημοκικό τραγούϊδι κχοντούτσε τον Τσάκωνα τσαι τον Έλληνα γενικά ζωντανέ τσαι ενουτέ , το τσαιρέ τα
….Καλέ ξημέρουμα
Τσαι όμορφο Τσιουρακά ,πάντα με υγεία
Νία βοά τσαι ένα τσαιρέ ένα πίθηκα εχορεύε τόσιου κα τσαι ωραία πφι τα άβα ζώα , επειδή σ' αρεσείτθε τόσιου πρεσιού ,
Αποφασίαει να νι ποίωει βασιλήα .
Α αλεπού νιε ζηλεύε πάρα
Πρεσιού .
Όρπα λοιπόν πφι έκει τσυνηγούα νία ναμέρα
Οράτσε ένα δόκανε σταλιχτέ .
Για δόλουμα ίγκιαει έχουντε βαλτέ ένα κοτζιά μεζέ πφι τσαι ετήνα νι έκει ληξεγκουμένα .
Εζάτσε λοιπόν τθο πίθηκα βασιλήα τσαι νιε
Πέτσε .
Βασιλήα μοι έα να ντι αποσού κάκια να οράρε κάτσι .
Νιε άτζε λοιπόν τσαι νιε αποσούτσε
Όρπα πφι έκει σταλιχτέ το δόκανε .
Ορή Βασιλήα μοι ερέκα έντενη το μεζέ , αλλά ο
Φαήκα νι , νιε φυά ξεπίτηδες για ταν αφεγκία ντι .
Ο πίθηκα άμα τσαι οράτσε το μεζέ χωρίς να νι περάει τσίπτα κακό από τον εμαλέ , εμπήτσε δύου σάλτα
Να αβράτσει το μεζέ τσαι έτρου εκιάτθε το δόκανε .
Μόλις τσαι ενάτθε έγκεινη αρχινήε να κακηγορήνει ταν αλεπού ότσι νιε
Κοροιδεύε τσαι νιε κατανέτζε με δόλε να κιαϊθεί το δόκανε …
Τότθε α αλεπού νιε απογήτθε .
Κακόμερε , κακόμερε άμα έσει τόσιου χαζέ τσαι ό 'σει έχου
Κχιαούα εμαλέ , έσει ένα κούγελε , τσι νιε έσει Θέου το θρόνε ;.
Ο μύθο ένει Θέου να αλεί ότσι .
Μεριτσοί αντροίποι είνει ποίντε ότσι σι κχαμπαήσει δίχως να στσεφτούνει μπίτι για μπίτι …
… Βοηθήνετε τουρ ανήμποροι .
ΤΣΙΟΥΡΑΚΑ  του Ιούνη(Σερικχή)
Για του νέοι  : του Πάνου Μαρνέρη.
Στραβό έσι ;
'Ράτσερε κοτζιά μι αγκατέ ;
Νι αγκατήτσε τα χούρα ο Μήτρο γιατσί ίγκιαει έγκουντα τα χκηνά του Στράτη τσαι ίγκιαει ποίντα ζηνίλε
Άγκιουτε έσι ακόνη ;
Γκιούσου να φύτσουμε , άτζε μεσαμέρι
Μη στέτσερε οπά , έτζε σε γκάνα απάτζι θα ντι φάει το αγιάζι άγκιουτε όπφουρ έσι
Έντανη α κρίσα ένι έχα ατςέ άγανε
Το πφράμα όπφου νι επφείρκατε , α κρίσα μπαήτσε αγανά
Άρε ταν αγκιστά τάνου ντι
Εμπλέερε με τα ξομπλιάσματα , ό ένα έτρου τσαι ο άλλε αλλίου , άρε ταν αγκιστά τάνου ντι για να σι μπάλερε πέρε ειδεμής ο θα ρέσερε άκρα
Κάτσα καμπτζί μι να νάρου νια ανάσα γιατσί ακιστάμα όρκο μι
Τσιουρακά  του Μάτζη
Διάλογο α :παππού εγγονέ : του Πάνου Μαρνέρη .
-Να όρεγη ένι παππού ..
-Βρε καωστ' ταν
Περιστέρα του υζού μι τα σιατέρα
Βρε καώστ' ταν τρυγόνα τα δικά μι ταν εγγόνα
Καού ντ'ερέκα παππού … Τσι ωραία πφι νιε πρέερε έγκεινη το
Στιχάτσι..
Αλλά γιατσί τσαι τρυγόνα τσαι περιστέρα ;
Να τσαι τα δύου είνι όμορφα πουλία τσαι καοσυνάτα …
Εντάξει παππού , αλλά για άλλε μι παλιά ου 'γκιαει γιορτάζουντε τα γενέθλια ;
Όχι δα όρκομι ..Τουρ ονουμαστιτσοί γιορτέ ίγκιαει γιορτάζουντε..
Δηλαδή παππού τα Άγιε Γιάννη ίγκιαει γιορτάζουντε οι Γιάννε τσαι οι Γιάννηδε τσαι τα Άγιε Γιώρτση οι Γιωργάδε τσαι οι Γιωργούλε ;
Ο 'νι θυμούμενε έτεοι του χρόνου να γιορτάζωει οι γουναίτσε .
Ναι παππού ;
Άλλιου τσαι έγκεινη πάλι ..
Γιατσί;;;
Ο 'νι ξέρου όρκομι αλλά εζού έτρου νι ένι θυμούμενε …
Παππού όα για τουρ ατσοίποι , του γουναίτσε σι ίγκιαει έχουντε για να γεννήνωει τσαι να περιποιήχουντε τουρ ατςοίποι ;
Κάπφουρ έτρου έκι τότθε καρδία μι …
Καλε έγκεινη θα νι συζητίουμε νια άβα βοά παππού ..
Ναι όρκομι , ότσι αλήερε ….
Θα έγκου έδαρη παππού αλλά με σεκλεκίερε λιγάτσι…
Να έτζερε καμπτζί μι , τσαι μη σεκλεκίχισιου ….
Ταν εφτσή μι νάχερε .
Διάλογο  : παππού τσαι εγγονέ :του Πάνου Μαρνέρη …
Α ούρα κα παππού .
-Βρε καος τον Άτζελε …
-Πφουρ έσι παππού ;
-Κα ένι όρκο μι ..
-Αααα κάτσι ο 'νι έγκουντα κα …
-Πφου ντε 'κάνε έγκεινη σιάτη μοι τσι οράτσερε ;
Εζού στραβούμα τσαι ο 'νι ορού…
-Πέκα τσαι εζού ο παππού να μη ποι παράπονα , πρεσιού παραφαγκίσμα ….
-Επέτσερε τσίπτα καμάρι μοι ;
-Όχι δα … Να κάτσι δικά μοι ένι μπαμπαλίζα παππού …
-Όχι δα τσαι μπαμπαλίζα νια χαρά σε 'σι αούα σιάτη μοι …
Παππού ;;;
-Ναι όρκο μι …..
-Έτεοι τουρ ωραίοι κουβέντε πφι έσα αού ταν ατσιπέρη τσαι
Σ'αφήκαμε τα μισά για τότθε πφι έσα καμπτζί ;
-Τότθε καμπτζί μοι ο αέρα έκει καθαρέ , α θάασσα έκει καθαρά,ο ουρανέ , οι πορίλε , τα φαητά , όα αμόλευτα ….Τσαι πλέκιεριου από όα
Ο εμαλέ τα καμπτζία
-Γιατσί έδαρη ο εμαλέ τθα
Ο 'νι καθαρέ παππού ;
-Ναι πεντακάθαρε τσαι κρουστάλινε σα το βατσιούλι το ρυακούλι αλλά κάτσι παλιοτόμαρα νι είνει ποκίχουντε με δηλητήριε σιάτη μοι …
Παππού πάλι θα φύτσου ,ένει έγκα το σκολείε παππού …
-Να ζάρε
Σιάτη τσαι να προσέχερε , να νίνερε τουρ οργήνιε από του διασκάλοι ντι …..
Να ξημερουθούμε όλοι κα με υγεία τσαι αγαπητοί
Έμα ορού χοροί τον Άγιε Γιάννη με βιολία τσε με τα λαβούτα.
Του Μουσκαράδε με το παράξενε γκιούσιμο σου , του χοροί τουρ αυλαί με τουρ ατςοί κχάρε .
Το παιγνίδι με τουρ αμάδε πφι είγκιαει παίζουντε οι ατςοί .
Έμα ορού όλοι έντεοι τουρ εικόνε τα νία μετα ταν άβα τσε α νοσταλγία μη έκει γινουμένα πλέτερε τσε έμα σιγοψυθιρίντου τα τραγούϊδα .
Έντανη τα γη νιε σκάβα με μαχαίρια δίκοπα …
Τάνου σε ψεά ραχούλα , κασιμένα βλαχοπούλα ..
Τα ακρίβεια το τσερέ , εσκέμα εζού να παντρευτού
Τσε με δούκαει νια γουναίκα πφε 'κει τςούα για - .
Εσυγνεφούτσε α Ανατολή ογεί τσε  αμέρε
Ο ήλιε ένει έγκου να μπαεί , ο θα ση μπάλει πέρε…
Τα σύγνεφα νιέ 'γριούβαει , θα νη οράμε τάχα;
Α κα αμέρα θίλοι μη , απ' τα σύνταχα εδενάχα .
Βρέχο δίχως σταμακημό , φουσκούκαει οι ρεμακίλε
Πλερούκχου ένει ο άντρωπο , παλιούτεροι αμαρκίλε ..
Κχιαούλε , χοντρά δάκρυα ,του ουρανού τα θέα
Πφε θα ναθούνει χείμαρροι , φαινόμενα ακραία .
Οι κχιαούλε ενάτθαει ποταμοί ,ματούκαει τα ρυάτζα
Τσίπτα ο μπορού τα να γκριουφτεί Εκλείκαει τα απάτζια.
Φύση αν ντε πληγούκαμε , να να μου συγχωρέρε
Καμπτζία ντη έμε τσε ενεί να μη μου αφορέρε …
Ναι έτθε καμπτζία μη , μα όα σε έτθε θέντε
Με τσίπτα ο 'τθε χοντέγκουντε , για όα εμου έτθε φταίντε
ΚΑΛΕ ΞΗΜΕΡΟΥΜΑ ΜΕ ΑΓΑΚΗ
ΤΣΙΟΥΡΑΚΑ  του Σετθέμπρη  .
ΑΤσακωνοπαρέα με του νέοι ….
(Λαοί που γλώσσαν δεν τηρούσιν ,μόνοι τους βάζουνε θηλειάν
Και θέλουν να πνηγούσιν ).
Ο 'σει αού μοι , βού έσει ;
Ο 'νει βού , παραογίερε
Αφού οι εψιλοί ντοι είνει έγκουντε ποταμό μαθέ
Εκιού άμα έσει βου μόνιου , οι εψιλοί ντοι είνει τςάχουντε ;
Ο πέκα ετσιτάπα πράμα βρε Μουτςοψίλικο ..
Σ'ενίου τσαι από τα πρεσσά γέλια καννιά βοά οι εψιλοί μοι
Είνει τςάχουντε .
Ε τότθενε μπάτσε τσαι έσα γεού πρεσιού ;
Ορή κρέμμα έμα λέφου
Νίλει βρε άντρωπο με κχράερε
Τσι να ντι αλλίου
Σάματσι έσει δοτσικχούμενε ;
Α γρούσα ο θέα βάματα , μαϊδέ ε'θέα
Ε' θέα να νι νιλήνετε , τα πράξη τσαι όχι όγια ….
Τσιουρακά  του Απρίλη  .
ΤΣΙΟΥΡΑΚΑ του Βαγίου ταρ Ελένη Μάνου .
………….Εμέ Νιούντε Τσακώνικα…………
Τσουρακά  του Απρίλη .
Τσουρακά του Βαγίου, ταρ Ελένη Μάνου.
Ταν Τσουρακά του Βαγίου, για να θυνικχούμαϊ ταν είσοδο του Χσιστού τα χώρα ταρ Ιερουσαλήμ, έμε στολίζουντε τουρ αγίουνε με καϊδία από Βάγια, από Φοίνιτσε, από Σμερτίε τσαί από Ελίε.
Ότσι ξαπολεί ο άγιε,
Ο παπά σ'ένι μεζάχου του κιστοί.
Έντεοι θα σι βάλωι τθο 'κόνισμα τα τσελή, πη μαζί με τα λαλούιδια του επιτάφιλε τσαί το βασιλικό του Σταυρού, σ'είνι έχουντε για φυατθά.
Πρεσσοί ήγκιαϊ φκιάντε Σταυροί από φοίνικα νή από Βάγια τσαί σ' ήγκιαϊ κρεμαίντε τάνου από τον πόρε.
Οπά θα απαραμάνι όα τα χρονία για φυατθέ από τον κακό εψιλέ τσαί ταν κακά ταν ούρα.
Έντανη ταν αμέρα ένι επιτρεγγούμενε(όγο του ότσι ένι ακόνη Σαρακοστά) να φάνι ψάζι, αούλι τσαί κρασί, γιάκεινι τσαι το τραγουδάτσι:
Εκάνε ο Λάζαρε, εκάναϊ τα Βάγια,
Εκάνε α τσουρακά π' είνι τσούντε τα ψάζα.
Από σάμερε ένι τσινούα α Ατσά Βδημά.
Καλέ ξημέρουμα, όμορφο Τσουρακά.
Τσιουρακά  του Αωνάρη  .
Παππού εγγονέ   : Του Πάνου Μαρνέρη .
—Για άλε μι , για Άλε μι πεντάμορφο μι , έσι ευχαριστητά
Επιλογή ντι
Να ναϊθείρε Γιατρίνα , νη νι έσι ποία για να χαρήου ..
— Βρε παππού τσι κουβέντε είνι έντεοι ;
Εκιού με πέτσερε
Να ένι ελέφτερε
Τσαι να στσεγκούμα ελέφτερα , να νίνου τουρ οργήνιε τσαι μπρου ποίου ότσι δήποτε να σι ζυγιάζου τσαι απέ να αρίκχου
Εζού ταν απόφαση .
Έτρου ντ'επέκα , αλλά
Ντ'ερωτήκα για να σιγουρευτού..
— Καλέ
Τότθε ντ'ένι συχωρούα παππού .
— Μα έζου
Ο κχαρά ντι συχώριε
Χαρά μι …
— Τσαι έγκεινη νι ένι ξέρα παππού ..
— Τότθε ;
— Μπάτσε τσαι έκι πρέπουντα να κχαράτσερε ;
— Βρε κούκλα μι έα να ντι θιλίου , τετραπέρατε έσι να μην αβασκαθήρε ιίδε ο παππού ντι ζωή νάχερε …
— Παππού ένι έχα τσαι νια Μάτη τσαι ένα αφέγκη ο 'νοιά σι μπίτι ;
— Ξοίκα να οράρε είνι θέντε ν'αλήνωει ότσι οι εγγονοί τσαι οι εγγοναί είνι ονοιάζουντε
Το παππού , τσαι
Τα μαμού …
— Άλιου τσαι έγκεινη πάλι , όπφου ντ'ένι βολέγκουντα μ'ένι φαγκισκούμενε , σ'έσι αού …
— Κχιαούλι από έγκεινη ,γουλιάϊθι από το άλλιου να μι περηφανευτού τσαι εζού λιγουλάτσι
Σιάτη μι ;
— Θα χάου εζού Χατήρι του παππού …..
Να αλήου καλε ξημέρουμα τσαι κα συνταχινά
Σ'όλε το κόσμο θίλοι μι , τσαι σ'όα τα Τσακωνιά
Τσιουρακά  του Δετσέμπρη  .
Πάνο τσαι Ελένη μπρου του Χριστού: του Πάνου Μαρνέρη …
— Τσι αμέρα έμε έχουντε Λενιώ ;
— ΤΣΙΟΥΡΑΚΑ βρε Πάνο ο 'σι συνοού τσι αμέρα έμε έχουντε νη ξεπίτηδες νι έσι ποίου ;
— Ορή του Χριστού
Ένι τα Τήτηντα
Έσι αλέστα
— Εσιά τα Μαλαμακάρουνα τσαί του
Κουραμπιέδε .
— Ο ζυμούτσερε ακόνη ;
— Ο 'νι ζυμούκχου γκανένα πλέα Πάνοοο..
—Γιατσί βρε Λενιώ
Τσαι τα γριτσέα του Χριστού ποίε θα νι φκιάσει
Περάει ο παππά να νι
Βογεί ;
— Κια έσι ζου εκιού βρε Πάνο;
Ο παππά ο 'νι γιουρίζου από τσέα σε τσέα όπφου παλιά.
— Γιατσί ;
— Έκόφτε τσαι έκεινη το έϊθιμο Πάνο ..
— Όρα να μπάτσε τσαι μ'αλήερε ότσι τα καμπτζία ο θα μπαήωει να αλήουει τα Χριστούγεννα ;
—Έγκεινη νι έμε έχουντε κχοντουτέ απέ όα τά άβα ;
Ζάκαει ….
— Του τεγανίτε
Έδαρη πφι εμπαήτσε τσαι το φρέσκο Άι πότε θα σι σιάξερε Λενιώ ..
—Ουουου, Τα Τςιίτα βρε Πάνο….
Ααααχ
Ζάτσερε του πορείε ντι .
— Ο 'σι έχα τσαι άδικο τόσοι χρόνου λείπου μαθέ..
………..Να καοδετθούμε τα γέννα του Χριστού νάμου …….
Για του Νέοι  : του Πάνου Μαρνέρη .
Ακχούκικα
Αλάργα
Αλιά
Αλιοχρά
Άκχριστε
Άκχριουτθε
Αλλιά
Ανατςιχίου
Μα πφι να μπάλερε το καόγερε τον ακχούκικα
Ορή ποίε ότσι έσι θέα αλλά αλάργα από σ'ενίου
Ορή εχουρίαει , έτενη ένι έχου το τσεάρι σι νια χαρά , αλιά από έτανη
Τθα Παλιόχωρα ;
Εφαήτσερε γκανιά αλιοχρά .
Ορή ένταει τα κατσαρόλια αραμάκαει άκχριστα απο τα 'πφέρη
Έτανη α ελήα απαραμάτσε άκχριουτθε, πότε θα νι κχριούμε ;
Οι γονείε μι είνι αραμούντε τθο Τερέ αλλά εζού ένι αραμού αλλιά
Πάσα βοά πφι ένι νίου έντανη ταν ιστορία ένι ανατςιχίου .
Εζού καμπτζία ανατςιχιάκα τα γρούσσα νάμου σαν ενιάκα
Κχιούλε  πάσσαλος
Κρέμα το ταγάρι το κχιούλε μη φάνει οι κατσιούλε τον άντε
Άρε τον όνε τσαι έτζε δέηνει το κχιούλε ,
Τα μισά τα χούρα , για να σούνει παντού.
Τςέρβα  παπούτσια
Όρα μη μπάρε τάσου τα τζέα έτρου , να μπάλερε τα τςέρβα ντοι γιατσί είνει γιομάτα λαςπήδε
Τςέρβουλε από το τόπο ντοι τσαι μπαουτέ ας ένει .
Τς νούμερε τςέρβουλε έσει φορού
Τα γρούσσα να μου Τσάκωνε τα τςέρβα άτσετε νι
Τσαπόλυτε έν' αραματά , ποδεήετε νι
Να βοηθήνουμε
Ανήμποροι ,ένει χρήε νάμου .
Τσιουρακά  Σετθέμπρη  .
ΤΣΑΚΩΝΟΠΑΡΕΑ ΜΟΙ …
Σάμερε οι κουμπανίε είνει έχουντε μεγάφωνα τσαι μικρόφωνα
Τσαι ου 'νει παιδεγκουμένοι όπφου τα παλιά .
Ένα παρακαλετέ τουρ βιολιτζήδε , του λαβουτιέρηδε τσαι του κλαριτζήδε .
Συνεχίστε τα παράδοση .
Συνεχίστε το παίζαμα
Ένει οι γεράδε θα έμε μαζύ νιούμου ,
Κοντά νιούμου .
Σε έντεοι
Τουρ άχαροι ,του
Ψιουχροί
Τσαι άχρωμοι αμέρε πφι
Ζούντε με τα Ντίσκο , τσαι τα Ραπ , τσαι τα Ροκ εντ ρόλ , με τα τούμπανα να ξεκουφαίνουει τσαι του κουφοί
Ακόνη , ενεί οι γεράδε
Ο 'με ερέχουντε άκρα .
Παιζάτσετε λοιπόν γά σ' ενεί του γεράδε
Τραγούϊδα τσαι χαβάδε από τα παράδοση , του τόπου νάμου ,τα Τσακώνικα ,τα
Συρτοκαλαμαϊτανά , το τςίο τον ανατθαϊστε
Τα τσάμπικα , πφι είνει μπαητά τάσου από τα ψιούχα τσαι ταν ιστορία
Του λαού νάμου .
Ένει θα έμε δίπα νιούμου να φύνωει τα ντέρκια νάμου τσαι να λησμονήνουμε του παραξενίλε τα σαμερινά
Ζωή …
Όα είνει ξένα σάμερε , τάσου τον ιίδε τόπο
Όα είνει παραγκωνισκούμενα , πφε εχκίσταει με κόπο ….
Αφρέ ύπρε τσαι με το καλέ να ξημερουθούμε …
ΤΣΙΟΥΡΑΚΑ  του Σερικχή  .
Θα ζάμε τα εγκαίνια ;
Σε ποίε εγκαίνια θα ζάμε ;
Τα εγκαίνια πφι ένει ποία α Τσακωνοπαρέα
Τσι είνει εγκαινιάζουντε ;
Τα τσαινουρτσία σου τσέα
Κια ένει
Το τάσου Τερέ τα κάτου γειτονία
Τσαί πότερ ένει ;
Τα πρώτε του Ιούλη ( Αωνάρη ) έξε α ούρα τ' αργά
Το Τερέ τα κάτου γειτονία
Να μόλετε καμπτζία
Θα περαήτσουμε όλοι κα
Τα ΤΣΙΟΥΡΑΚΑ τ' αργά
Τσιουρακά  του Αγούστου  .
Οχτώ αμέρε αργούτερα : Πάνο τσαι Ελένη : του Πάνου Μαρνέρη
—Βρε Πάνο τεμπελιάτσερε τσαι ο 'σι
Βάνου βιντεάτζα πλέα ;
— Όχι δα πφου ντε κάνε τσαι πέτσερε ετσιτάπα κουβέντα ;
— Πάνο ογή ο μήνα ένι έχου  τσιόα …
— Τσαι πφι ένι έχου  τσι Λενιώ ..
— Θα ντ 'αλήου τσίπτα αλλά να σχωρήνερε
— Ααα
Ο θα σι ζάμε κα καθόλου σάμερε, τσι
Να σχωρήνου
Ο 'σι αούα μι ;;
— Να σχωρήνερε πφι εζάτσε κα α γιορτά ειδεμής άκι να νιάρε τα σκολιανά ντι .
— Ο 'σι αούα μι , αλλά να μ'αλήερε ταν αλήιθα , πφουρ έκι α γιορτά ;
— Πάνο α γιορτά έκι νια χαρά , ο σι νίου όα τα σκόλια από το κόσμο;
— Κάτσι ενιάκα αλλά για άλε μι , για άλε μι ….
— Τσι να ντ'αλήου εζού, όλε ο κόσμο καταχαρητέ μαθές , τσι ωραία τσι ωραία τσαι μπράβο σε όλοι τσι να νιάρε όλιου παίνιε ..
— Να βρε Λενιώ έγκεινη ένι Θέου να χοντάτσου ..
— Ααα τσε απέ έσι ποίου ότσι ό 'σι ξέρου , πόσα έσι ξέρου εκιού ;
—Βρε Λενιώ να αφήουμε να κατσάει ο κουρνιαχτέ λιγάτσι ..
— Τσι ν' αλήου τσαι τσι να 'μογήου….
Καλε ξημέρουμα σε όα τα Τσακωνιά τσαι σε όλε τον κόσμο ..
ΤΣΙΟΥΡΑΚΑ  του Νοέμπρη  .
Τσι έσει ποίου όρπα;
Ένει ζαλέγκου τα κάρυα
Άλε μοι τσαι ενίου για να ξέρου τσι σόϊ ζάλεμα σι έσει ποίου ;
Να ένει ζαλέγκου τα ατςά , ατςά …
Τσαι γιατσί σ' έσει ζαλέγκου βρε χριστσιανέ ;
Ωωω ογαριασμό θα ντι δού ;
Ενίου μ' ένει φαγκισκούμενε ότσι : ιδουλεία ο 'κει έχου ο ιδάβολε τσαι έκει πρανίζου τα καμπτζία σοι ….
Βρε κουϊθοτσούφαλε , τα ατσά είνει ποιό ακριβά
Εκιού βρέ Νιχάλη θα παιδέμπτζησιου κάνα μήνα ;
Οράτε να ζαλέτσετε ποίε γρούσα θα νιλήτε
Βατσιούλι να νι μάθετε ποτέ μη νι αρνηθήτε
……….Εμέ Νιούντε Τσακώνικα…..
………Α γειτονία το παλιέ Καλέ τσαιρέ.
Διαστσευή τσε γραφτέ τα ΤΣΑΚΩΝΙΚΑ από τον Πάνο Μαρνέρη .
Αξέχαστοι οι παλιοί εικόνε απο τα γειτονία τθο κάθε Τσάκωνα .
Εικόνε σιονιστοί , γκαρδιατσοί , εικόνε νοσταλγιτσοί , εικόνε πφι τα θύνηση σου , είνει φερίκχουντε χαμόγεα , αλλα τσε δάκρυα .
Οι τότθε γειτονίλε ου 'γκιαει άχρωμοι , σαν του σαμερινοί .
Όρπα ενάμαει , Όρπα εμπήκαμε τα πρώτα νάμου βήματα , όρπα παιζάκαμε , εγιάκαμε τραγουδήκαμε , εβάκαμε .
Εξόν απο του Γονίε νάμου τσε οι γείτονε με τουρ οργήνειε σου , είγκιαει πράσουντε το χαρακτήρα νάμου .
Τσε του χαρέ τσε του στεναχώριε , τσε τα φτώχεια τσε ταν ανέχεια
Τσε σε όλοι τουρ ανάτζε ο γείτονα πάντα όρπα .
Κα συνταχινά κα ΤΣΙΟΥΡΑΚΑ τσε πάντα με υγεία ..
Να έτθε κα τσε να Βοηθήνετε τουρ ανήμποροι …….
Τθα παληά τα γειτονία ,
Πφι έμαει μιτσά καμπτζία
Πάντα ΤΣΑΚΩΝΙΚΑ έμαει ΝΙΟΥΝΤΕ
Τσε φαρσί σε έμαει αούντε …
……….ΕΜΕΙΟΥΝΤΕ ΤΣΑΚΩΝΙΚΑ……..
Τσιουρακά  του Σετθέμπρη : Α Τσακωνοπαρέα .
Κάλεσμα γιά γονείε τσαι καμπτζία: του Πάνου Μαρνέρη
Όα τα καμπτζία πφι είνι θέντα να ποίωει Τσακώνικα, τα σκολικά χρονία –  να κοκιάσωει τα Τσιουρακά του  (τςεί )
Του Οχτώμπρη τθο Πνευμακικό τσέντρη του Τερού για να γραφτούνει .
Έατθε, θα μάθουμε όλοι παρέα .
Από νηπιαγωγείε ως τσαι το Γυμνάσιε όα τα καμπτζία καοδεχούμενα.
Ενεί θα αντεχούμαει με χαρά … Μην αφήουμε τα γρούσσα νάμου να χαϊθεί .
Ενεί θα αντεχούμαει,
Πρεσσά καμπτζία σάτσι,
Να μόλωει να βάλουμε το ύο τθο αβάτσι .
Να μάθουμε Τσακώνικα, Τσακώνιτσοι ιστορίλε
Να μη σ'αφήουμε τσαι χαθούν τσαι άρωει του πορίλε.
Νι μου ένι παρακαού τσαι πρεσσιού ευχαριστού,
Θα περαήτσουμε όλοι κα, τα χρονία έντανη τα σκολικά…..
Α ούρα α κά σε όλοι του γονείε τσαι σε όα τα καμπτζία.
ΜΕ ΥΓΕΙΑ.
ΤΣΙΟΥΡΑΚΑ
Χ
Ι …..
Δόξας για τα Πατρίδα τσε του προγόνοι νάμου .
Με ένα δέφκιεριου ( μολών λαβέ ) Έατθε να νι άρετε εστάτθαει αντάξιοι του προγόνοι σου .
Α μνήμη .Ένει χρήε νάμου να νι μου μνημονέγκουμε κάθε κάθε χρόνε κάθε μέρα….
Να μη ξεχένουμε το ότσι έμε ερικχουμένοι
Σα κράτος διότσι οι πρόγονοι νάμου υπερασπίσταει με τουρ όντου, με πούε τσε με Χέρε του τόποι τα Πατρίδα
Πάτρια , τα έθιμα νάμου ,τα γρούσα νάμου .
Τσακώνικα με το Πάνο τσαι τα Μπαρμπαρίνα.
……… Εμέ Νιούντε Τσακώνικα………….
Με το Πάνο τσαι τα Μπαρμπαρίνα ……….
………Παππού .
…….Ε παππούουου …
Δίπα ντι ένει σιάτη μοι
Τσαι απέ έσε δίπα μοι τσι , αφού ο 'σει νίου βρε παππού
Κάτσι να αλήου ;
Ουουου
Τσαι μετά με έσει ποίου τσαι παράπονα
Τσι ………Παράξενα ;
Κάτσα να ντι φέρου τα ακουστικά ντι παππού γιατσί ο ,σει νίου καθόλου .
Τα ακουστικά ντι παππού …
Τσι να σι ποίου σιάτη μοι ;
'Νει
Χρειασκούμενε σι .
Έα βρε παππού πφι
Ο 'σει χρειασκούμενε σι , τςεί κουβέντε πέκαμε ούτε νια ο νιάτσερε .
Τσι επέτσερε εζάτσερε ;
Κια εζάτσερε
Κχίπτα βρε παππού ο 'Ζάκα κια να ζάου ;
Τσι να φάου σιάτη μοι , ο 'νει κεινού
Ααααα έδαρη θα ζάου να ντι φέρου τα ακουστικά
Αμ τα λογικά μοι σ' ένει έχου σιάτη μοι μόνιου πφι ο 'νει νίου ο μαργουτέ … Γεράκα σιάτη μοι γεράκα … Γεράκα …
Έα βρε παπού μη χωλήνερε , έα να ντι ποίου νία αγκαλία….
Έχε ταν εφτσή μοι , έχε ταν εφτσή μοι όα
Τα καούδια του κόσμου να ποίερε
Καμάρι
Μι .
Καλε ξημέρουμα χρόνου πάσιοι τουρ αμέρε .
Τσιουρακά  του Σερικχή  .
Α Τσακωνοπαρέα ....
Παππού εγγονέ  : του Πάνου Μαρνέρη ...
—Παππού ελησμονέκα ,
Έκεινη το λουμάτσι πφι έσα έχου νιε γύρτσερε μαγγούρα τσι εμποίτσερε ;
— Οχι δα αφού ντε τάμα ότσι θα νι φκιάξουμε παρέα ;
—Πότε θα νι φκειάξουμε ;
—Να τσαι ταχία το δειλινέ άμα έσι θέα να μόλερε να ποίουμε ταν αρχή .
— Δηλαδή θα νάρει τάνου από νία ναμέρα να τελειούει .
— Ναι αλλά , συφτάσου
Τσαι θα 'ράρε ...
—Ότσι αλήερε , εκιού έσι έχου το λιβάνι εκιού τσαι το λιβανιστήρι .
—Χαχαχα κια νιε νιάτσερε έγκεινη πάλι ;
—Εκιού μη νι επέτσερε παππού ..
— Ο 'σι αούα μι ο με πέτσερε ότσι έκει θα νιλήουμε για το άμα ναθείρε Γιατρίνα ;
— Ναι παππού να νιλήουμε αλλά γιατσί τόσα βιάση αφού ένι θέα δύου χρόνου να τελειού το Λύκειε μαθές ..
— Ο τσαιρέ καμπτζί μι ένι περού πρεσσιού ογλήγορα , ως να κλείερε τσαι βα ανοίτσερε τουρ εψιού ντι
Εζάκαει οι χρόνου ..
— Οπφου τσαι να νι ποίερε τσαι όπφου τσαι να νι αλήερε δύου χρόνου είνι δύου χρόνου εφτακόσιοι τόσοι αμέρε .
—Ογή όρκομι έσι νέο τσαι ως πφι να αλήερε τσύριε ελέει νάμου , έσι γέρου ..
— Μπάτσε νι έσι παραποίου λιγάτσι παππού ..
— Μακάρι να μην
Έκι έτρου καμπτζί μι μακάρι .....
— Ναι ένι
Θέα παππού αλλά έδαρη ένι πρέπουντα να έγκου να ζάου με του θιλενάδε μι ......
Καλε ξημέρουμα παππού .
—Καλε ξημέρουμα τσαι ο Θεό να ντ'έχει κά ..
Κα συνταχινά τθα Τσακωνιά τσαι σε όλε το κόσμο ......
...............
Μιλάμε Τσακώνικα .............
Τσιουρακά  του Σετθέμπρη  ,το κόλιασμα , του Πάνου Μαρνέρη .
(Κόλιασμα τα γρούσσα  .
Του Πάνου Μαρνέρη .)
Έτρου μπράβο λεβέγκηδε , Τσακώνισε , Τσακώνοι
Α γρούσσα νάμου ο θα χαϊθεί , ο ' νει τσαιρέ ακόνη
Τα Τσακωνόπουα είνει ογή , τα γρούσσα να νιλήνει
Τσακωνοπούλε ανάκοντα , όρα μη η' παρατήνει !!!
Όρεγη νι είνει αούντε Τσακωνιά , το χώμα εν' δικό νάμου
Τσαι εκιού Μαργιώ εξέλιξη , ο 'σει αφεγκικό νάμου .
Μόν άϊντε έτζε το καλέ , αλλιά να ζα' να αράτσερε
Τσαι το Τσακωνολίμανε , μπίτι ο θα ταράτσερε .
Α γρούσσα α Τσακώνικο , έν' καταδικά νάμου
Τσαι όλοι σφιχτά νι έμε έχουντε , τουρ αγκαλίε νάμου
Τσαι εκιού τσυρά μοι Δέσποινα , κχιαούα βοήθει νάμου
Τα Τσακωνιά προστάτεψε τσαι ενεί τα γρούσσα νάμου .
Καλε ξημέρουμα με αγάκη .
Όμορφο ΤΣΙΟΥΡΑΚΑ….
…………….Εμέ Νιούντε Τσακώνικα ……….
ΤΣΙΟΥΡΑΚΑ του Αγούστου  : Α Τσακωνοπαρέα .
Από τα γιορτά του συλλόγου «Καπετάν Γιωργάκης»
 Του Αωνάρη  τθο Πραστέ ……
Άουνα : του Πάνου Μαρνέρη
Γιωργού :
Κια έσι Γιαννού τσι έσι φκιάνα
Γιαννού : Κα ένι Γιωργού αφεγκία ντι …
Γιωργού : Επέκαμε με το Γιώργο να βάλουμε άουνα ταχία …
Γιαννού : Αμ σο κακότθο καψο Γιαννού τσι θα αωνέμε μαθές του πάτσε ;
Αφού α άουνα ένι άστρουτε μαθές τα δεμάκια ακόνη τθα θεμωνία ….
Γιωργού: Απρουτά είνι , σ' απρούτσε ο Γιωργούλη μι νι εβοηθήκα τσαι εζού κομμάκι
Γιαννού : Αμ πότε μαθές , ως επφέρη το δειλινέ έκει άστρουτε …
Γιωργού : επφέρη τ'αργά ντεεε…
Κουβαλήκαμε τα δεμάκια , κόβαμε τα δεμακικά με το δρεπάνι τσαι απέ σε απρούκαμε….
Γιαννού : Ο 'σι αφήνα νι τσαι εκιού τον έρμο το Γιώργο
, Ο 'σι αφήνα νι σε χωρέ καϊδί ..
Άφε νι να ξακεισταϊθεί τσαι γκανιά γουλία
Γιωργού: Ο 'νι έχου ανάτζη , νι εταγία το αγακητέ σι εγκίτσε τσαι δύου τςία ποκηράτζα σερνιαλιώτσιχο , νι επεριποίμα μαθές , έτρου έκι θα νι αφήου;
Γιαννού : Πόσα έσι ξέρα , πόσα έσι ξέρα αααχ ….
Γιωργού : θα απαραμάει στρουτά νιαν αμέρα να νι φτάει ο ήλιε λιγάτσι τσαι ταχία
Με τα σύνταχα να ζέψουμε …
Γιαννού : Σάμερε ένι Τςίτα ό 'νι ποίντα να ξετσινήουμε άουνα .
Γιωργού: Ναι δα ένα όγο παρατάνου πφι νι εστρούκαμε επφέρη τ'αργά
Του Νοέμπρη .
Ο μαητθέ αητέ τσαι α αλεπού..ΑΙΣΩΠΟ …
Νία βοά τσαι έναν τσαιρέ ένα αητέ κιάτθε από έναν άντρωπο
Ο οποίε
Αφού νι' εμαήε νιε 'τσαφήτσε μαζύ με του κότθε .
Έτενη έκει συζού μαζύ με του κότθε τσαι πάντα Έκει χωλιατέ
Ερέστε όμως κάποιε
Πφι νιέ αγοράτσε
Το τσαινούρτση σοι αφεγκικό αφού
Νιε βοηθήτσε να μπάλει
Φτερά
Αφήτσε ελέφτερε .
Ο αητέ λοιπόν με τα πρώτε ευκαιρία
, Εκιάτσε ένα αγό τσαι νιε ενέτζε δώρε τον ευεργέτα σοι , το δέφκιεριου σοι αφεγκικό .
Άμα τσαι νιε άτζε χαμπάρι α αλεπού νιε φωνηάε τσαι νιε πέτσε .
Ο ' κει πρέπουντα να ευχαριστήρε το δέφτερε αλλά το πρώτε , να μπάτσε τσαι ντι ξανακιάσει ντι μαήτσει τσαι ντι αφεί θεόγυμνε .
Τσαι για τού όγου το καλέ
Λοιπόν ένει πρέπουντα σε όσοι να μου είνει ποίντε καλέ να σι ευχαριστήνουμε με το καλλίτερε τρόπο τσαι έτεοι πφι να μου είνει ποίντε κακό νά σι
Αποφύνουμε..
(Του κατσοί να σ' αποφύνουμε , μπίτι μη σι
Νιλήνουμε
Τσαι έτεοι πφι ειν' ποίντε νάμου το καλέ πρεσιού να σ'αγαπήνουμε:
Πάνο Μαρνέρη )
Καλε νάμου ξημέρουμα , τσαι όμορφο συνταχινά ,
….Να ποίνωμε το καλέ
Τσαι να νι ξερίχουμε το γιαλέ ….
Τσουρακά  του Γενάρη .
Τα κάλαντα τα Φώτα: ταρ Ελένη Μάνου…
Ο ήλιε από τα σύνταχα περσσούτερε ένι φουκίχου
Φουκίχου από ταν Ανατολά πέρε τθον Ιορδάνη.
Τάσου απ' ταν ατςιά φουκία φωνά ατςιά ενιάτθε
Να νιάνι τσαί να μάθωι τθαν άκρια του κόσμου.
Να μάθωι πφη ο Πρόδρομε Υζέ Θεού εβαφκίε
Πφη ν'απολύτσε ο Θεό να σούσει τουρ αντροίποι.
Χρόνου Πάσιοι, Χρόνου Πάσιοι,
Χρόνου Πάσιοι, Αφέγγη Νάμου…
Καλέ ξημέρουμα σε όλοι νάμου, με υγεία…
Τσιουρακά  του Νοελμπρη  .
Διαστσευή τσε γραφτέ τα Τσακώνικα απο τον Παπνο Μαρνέρη .
Α  του Οχτώβρη , το ( Ο Χ Ι ) μόλις επεράτσε .
Φρέσκο ακόνη τα θύνητση νάμου.
Ερέκα τσε εζού ταν ευκαιρία να αφήου τα στσέψη μη να πλανευτεί σε έτεοι του δύσκολοι χρόνου τσε να ξαναζήου με όσα μ' ένει επιτρέγκουντα το θυνηκχικό μη .
Εζήκαμε τότθε μιτσοί τσε ατσοί , στιγμέ γιομάτοι μεγαλείε , περηφάνεια τσε πατριωκισμό .
Εζήκαμε όμως τσε στιγμέ γιομάτοι χκιουποκάρδι , κείνα τσε στερήςε .
Ο 'νει αρίκχουντα κανία συζήτηση ότσι το Ο Χ Ι του  ένει α φωνά τα ιστορία νάμου , απο χιλιάδε χρόνου , ατζά σε κάθε οχτρέ πφι επροσπαθήτσε να σκαβούει τα Πατρίδα τσε τα ιδανικά νάμου .
Έκει το άλλιου ( ΜΟΛΩΝ ΛΑΒΕ ) ατζά τα Γερμανία τσε ταν Ιταλία πφι είγκιαει αντιπροσωπέκουντε το φασισμό .
Καλε ξημέρουμα , πάντα με ΥΓΕΙΑ .
Τσίπτα άλλιου ο θα ποίου , Εξόν το να νη μου αλήου
Τσακώνικα νιλήνετε , τσε μπίτι μη σ' αφήνετε …..
Τσιουρακά  τουΑωνάρη  :Σαράγκιασμα : ταρΕλένη Μάνου.
ΤΣΙΟΥΡΑΚΑ  του Αωνάρη  .
Σαράγκιασμα : Ταρ Ελένη Μάνου .
Ταν τσίτε αμέρα από τα γέννα θα έκι έγγα α μανή να κσύσει το καμπζί.
Οι συντζενήδε ήγγιαϊ ασημούκουντε τσαί τα ασημούματα σ'έκι αρίκα α μανή.
Απ'τα δεύτερα αμέρα θα ήγγιαϊ βάντε σ'ένα κάνεστρε, νία γριτσέα, λικούμι, κρασί, πιοτί, καζούλια, νυγδάλια, μουστόκιτα,
Κοντά το καμπζί, για να γλυκαθούνι οι μοίρε, πη θα ήγγιαϊ έγγουντε τα νιούτα
Να μοιράνωι το καμπζί, να νι καομοιράνωι.
Ταν άβα αμέρα σ'ήγγιαϊ αποσούκουντε τα μανή όα, ήγγιαϊ βάντε τάσου τσαί παράδε για τα ξεγεννάματα.
Σ' έκι αποσούκου εδικό τ'αφέγγη.
Σαν έκι σαραγκιάζα α οχώνα θα έκι αρίκα το καμπζί να νι αποσούει ταν πεθερά σι τσ' ένα σερνικό καμπζί από τα σερία τ' ατσιούπου σι, να ζάνι τον άγιε να ν'άρει τουρ ευτσέ.
Το σερνικό καμπτζί ηγγιαϊ αρίκουντε νι αν ήγγιαϊ έχουντε σιάτη, για το καλέ, τα πεδέλοιπα να είνι υζοί.
'Το χρόνε θάκια να βάλωι πουρτέσε του καμπζίου, κάθε είδους πράμματα τσαί έκεινι πη θα προκιμάει θα αγαπήνει σ'όα σι ταν ζωή.
………..Εμέ Νιούντε Τσακώνικα………
ΤΣΙΟΥΡΑΚΑ  του του Οχτώβρη  .
Κατσάκα Όρπα ταν άουνα , το τσείε μη ενιάκα
Τάκη ανήψι μην έσ' κεινού , χαρήκα πφι ντ' οράκα .
Τσείε μη ντε 'νει ευχαριστού , ο 'κάνα για να φάου
Ντε επεθυμήκα τσείε μη τσε 'κάνα να ντ'οράου
Ένα αγέρι δροσερέ , απο τάνου μη περάτσε ,
Σωστό να έκει α ψιούχα ση , Χαρήτσε σα μοράτσε.
Ετθάκα κομμάκι ανταριαστε, το μονοπάκι εκιάκα
Τσε ποτσουτέ του σκέψε μη , τον Αητέ κχαμπάκα
ΚΑΛΕ ΝΑΜΟΥ ΞΗΜΕΡΟΥΜΑ Τσε κα ΤΣΙΟΥΡΑΚΑ
ΤΣΙΟΥΡΑΚΑ  του Δετσέμπρη  .
Το μουάρι του Παπάγιωργα
Ένει αφιερούκχου τα γραφή έντανη , αντίς για κχάμποσα ταπεινά λαλούϊδα
Τθο Τσακωνολάτρα Νικόα Νιτσήτα Γκουβούση τσαι σε όλοι τουρ άλλοι μακαρίτε πφι ενδιαφέρτθαει τσαι εξαναχκίαει
Ταν Αγία Βαρβάρα .
Ο ατςέ μάρτυρα ο Χριστέ
Να αναπάψει
Σε όλοι , του ψιούχε σου ..
Όσιου για το μουάρι του Παπάγιωργα ας αλήουμε ότσι ενάτθε το εξιλαστήριε θύμα
Για το τάμα το οποίε ο ' νάτθε έργο , γιατσί ο Παπάγιωργα ο κχοντούτσε τον όγο σοι .
Ας κιστίουμε ότσι
Το πρίτσιμο του μουαρίου τα θάασσα του Τερού
Με έντενη τον αναπάντεχο τρόπο ότσι ένει κοντοζυγούντα τσαι ένει ακχουγκίχουντα το θάμα .
Ο 'με έχουντε τσαι τσίπτα άλιου να αλήομαι παρά
: Κίστηνε
Τσαι μη ψαφήνερε ……
Καλε ξημέρουμα τα Τσακωνοπαρέα
Τσαι σε όλε το κόσμο …..
Βοηθήνετε έντεοι πφι είνει έχουντε ανάτζη .Νι είνει καούντε οι αμέρε.
Τσιουρακά   του Σερικχή  .
Παππού εγγονέ α : του Πάνου Μαρνέρη .
………….ΛΕμέ Νιούντε Τσακώνικα ……….
Τσιουρακά  του Ιούνη Σερικχή  .
Διάλογο παππού εγγονέ  α : του Πάνου Μαρνέρη
—Παππού εζάτσερε να ψηφίσερε ;
— Αμ πφού δά εζάκα συνταχούλια .
— Εζού
Πότε θα ψηφίσου παππού ;
— Σε γκάνα δύου χρόνου καμπτζί μι , έδαρη είνι ψηφίζουντε από τα δεκαεφτά ..
—Έγκεινη νι ένι ξέρα παππού αλλά ούγειε τσαι να μπαεί το ιίδε πράμα ένι , ο 'νι άσουντα τσίπτα ..
—Ξοίκα καμπτζί μι , το να ψηφίζερε ένι ιερέ πράμα .
Τθα δημοκρατία ο κόσμο ένι νιού με τα ψήφο σι .
—Τσαι τσι μ'έγκεινη ;
Αφού τσίπτα ο 'νι άσουντα .
—Έγκεινη να μη νι αλήνερε καμπτζί μι , να θεωρήνερε τον νιαυτέ ντι βογητέ πφι έσι έχα έγκεινη το διτσαίουμα .
— Ένι γκανία χώρα τθο κόσμο πφ ου 'νι ψηφίζουντε;
—Εζού τότθε πφι εμα καμπτζί
Έκι δικτακτορία τσαι ο 'σα πορού να νιλήερε , να αλήερε τα γνώνη ντι .
— Ναι παππού ;
— Ναι καμπτζί μι ούτε να μπαήερε τάτσου ο 'κι επιτρεγκούμενε μετά από το κάτσαμα του ήλιου …
—Ουουου ο 'νι ξέρα αν ένα πορούα να ζήου τότθε …
— Γιάκεινη ντ' ένι αού καμπτζί μι , ότσι έμε βογητοί τσαι το να ψηφίζουμε ένι
Χρήε νάμου ..
Τσαι με το να ψηφίζουμε έμε γινουμένει
Τσαι ενεί υπεύθυνοι αντροίποι τα κοινωνία .
ΞΗΜΕΡΟΥΜΑ … Εμέ Νιούντε Τσακώνικα….
ΤΣΙΟΥΡΑΚΑ —Δέφτερα – του Γενάρη  : Α Τσακωνοπαρέα
— Νια χαρά σ'ένι αούα παππού ….
— Βρε σιάτη μι να σι φορέου ανάποδα ξεπίτηδες ;
— Ναιαιαι παππού , γούστο άκια να έχει …
—Σάπφου έσι έχα δίτσηε χαχαχα θα ντι δενάτσου εζού ταχία κολλέγα Νιχάλη , θα γιάει τσαι ο παρδαλέ κούε …
— Έτρου μπράβο παππού μι θα ντι ποίουμε μοντέρνο .
— Χαχαχα να μόλει το ταχία τσαι κάνε …
— Βρε παππού έσι Θέου να ποίερε τσαι κάτσι άλλιου ακόνη πιο μοντέρνο …
— Για Άλε μι , για Άλε μι .
— Ορή , έρεσε ένα παλιέ παντελόνι, κόψε νι τθου
Γούνοι τσαι απέ φόρε νι τσαι έτζε ..
—Μπάτσε νι παραποίουμε βρε σιάτη μι …
—Παππού μι πφού αλλίου θα νι δενάτσερε ότσι έσι «ΙΝ»
— Βρε «ΙΝ» θα ένι αλλά να μπάτσε τσαι μι μπάλωει
«ΑΟΥΤ»
— Χαχαχα παππού έσι έχου πρεσιού χιούμορ ..
— Νία με το «ΙΝ» νία με το «ΑΟΥΤ» νία με το «ΧΙΟΥΜΟΡ» λεϊμονόκουπε θα μι αναιμούνει …
— Έα βρε παππού ίσια , ίσια
—Αμα τσαι είνι μόνιου λεϊμονόκουπε κα θα ένι …
Καλε ξημέρουμα , με το καλέ να ξημερούει για όλε το κόσμο ..
Τσιουρακα τσαι Δέφτερα – του Αμάη : Το νοιρόγι τα σιατερή: ταρ Ελένη Μάνου.
ΤΣΙΟΥΡΑΚΑ ΤΣΑΙ
ΔΕΦΤΕΡΑ – του Αμάη
Το νοιρόγι τα σιατερή ταρ Ελένη Μάνου
Ο πέναϊμό ντι Μάτη μι εκουβανίε ταν καρδία μι
Α ψούχα μι όνι νιουζίζα ξακισταμό
Εχάκα τον ήλιε από πουρτέσε μι
Τσ'ένι πολομούα δίχως στίζηγμα να ερέσου ταν πορεία.
Ένα καϊδί τθον άνεμο ένι τσαί είνι ντίντε μι όλοι οι τσαιροί.
Επάνι τα φαρμάντζα τα χεία μι πφ'εγκίκα τσ'εκαταγκίκα.
Πφουρ έσι στέκα όρπα του ξεχαμού τον τόπο,
Πφουρ ένι έχα απαντοχή α καρδία ντι.
Όσ' ορούα τα βάσανά μι, όσ'νία τα βάματά μι,
Οσ'κχαμπαίνα να μ'άρερε ταν αγκαλία ντι
Να μι παζηγοζήσερε, να μι σεπάχερε με του χέρε ντι.
Μάτη μι κικρουτά σε ποίε να νιλήου, πφ'ενάτθε ο πόνε πέαγο,
Ν'επέκα του σίνοι εκράνι, ν'επέκα τα θάσσα εστερεύε,
Ν'επέκα τα δεντζικά εμαράτθαϊ, ν'επέκα τθα πουλία ν'εμποίκαϊ νοιρόγι.
Μάτη μι χολιατά, κά αντάμουση να δει ο Θεό.
ΚΑΛΕ ΞΗΜΕΡΟΥΜΑ ΤΣΑΙ ΟΜΟΡΦΟ ΣΥΝΤΑΧΙΝΑ
ΤΣΙΟΥΡΑΚΑ τσαι Δέφτερα – του Δετσέμπρη  : Λενιώ τσαι Πάνο  του Χριστού :του Πάνου Μαρνέρη .
Τσιουρακά τσαι Δέφτερα – του Δετσέμπρη  .
Α ΤΣΑΚΩΝΟΠΑΡΕΑ ………….
ΛΕΝΙΩ ΤΣΑΙ ΠΑΝΟ  : του Πάνου Μαρνέρη
— Κοντοζυγούντα του Χριστού Λενιώ….
—Έσι έχου δίτσηε ορή σε δέκα ναμέρε ένι του Χριστού ..
— Ο τσαιρέ ό 'νι έχου κχοντουμό …
— Πότε πλέα επεράτσε τσαι έντενη
Ο χρόνε ;
— Έα μι ντε !
Ούτε πφι εκαταβήκα τσίπτα .
— Τσι να κατάβερε Πάνο, μέρα με ταν αμέρα , εβδημά ταν εβδημά , μήνα το μήνα , να τσαι οι εποχάδε, εζάτσε τσαι α χρονία …
— Σαν επφέρη μ' ένι φαγκισκούμενε πέρσι του Χριστού……
—Τσι ν'αλεί γκανένα μιτσά πφι έμαει ο 'κι περού ο τσαιρέ με τσίπτα …
—Ελένη αφού ανανέτζερε πφι έμαει μιτσά , ένι
Θυμούμενε πφι έμα έγκου τθο Γυμνάσιε τθον Άγιε Λίδι, ότσι έκι μπαίνου ο Δετσέμπρη, ο 'κι περού ο τσαιρέ , οι αμέρε ολόκληροι αιώνε ..
— Τσαι οι  ναμέρε διακοπέ ίγκιαει περούντε τόσιου ογλήγορα σαν το βατσιούλι .
— Ο σι αούα μι στολίερε
Το δεντζικό ;
— Ναι μαθέ , κια μ'είνι αφήντα τα καμπτζία να ξεχαστού, ιδίως ο μιτσή πάσα τςεί τσαι δέκα « Μάτη σαν πότε θα σταλίξουμε το δετζικό…
—Σάπφου νι εμποίκαει τσαι έντανη τα γιορτά Ελένη ό'νι έχα τσίπτα από το παληέ ..
—Εχάτσε το νόημα, ταν κατάνυξη, το ατςέ γεγονός, το κόκιασμα του
Θεαντρούπου
Χριστού ……
Με το καλέ να δετθούμε τα γέννα του Σωκήρα νάμου………..
ΤΣΙΟΥΡΑΚΑ τσαι Δέφτερα — του Φλεβάρη :
—Κα νάμου αμέρα
Σιούλα, εγκίτσερε το καφέ ντι;
—Καψο Θωμαή δύου εγκίκα , ετθάκα όα νιούτθα α μαργουτά με φαήτσε α έγνοια !……
—Τσαι εζού τα ιίδα , άμα βάλου κάτσι τον εμαλέ μι εψιλέ ο 'νι κλείνα .
— Ένι να μην ν' έχει ο άντρωπο , ο μακαρίτα ο γέρου μι, Θεό σκωρε 'νι,
Καρθί ο κι δέσουντα νι , ταν ούρα πφι άκι νά τθάει άκια να τθάει να κεί το καφέ σι τσαι να έκι αλικογκίχου – λεφτά ο 'κι Βάνου Μαράζι ..
— Ορή Θωμαή τσ'ο Νιχάλη το ιίδε, να μπάτσε μι νιάει τσιόα …
— Καμούσου μπάτσε ερέσουμε τσαι γκάνα μπιά…
— Χαχαχα ορή κχάμπα ακατούσε τα πορεία να έγκουμε αγάλι ,αγάλι ..
Όρα μη λησμονέρε το κχομπόδεμα ;
— Κα να μου αμέρα Νιχάλη, ντε βαλήκα σε βάσανα
Σάμερε..
— Βρε Σιούλα αμάν πλέα αφού νιε κουβεγκιάμε – βολαί , νιε έμε
Έχουντε
Κουβεγκαστέ με το Νιχάλη .
—Έσι έχα δίτσηε βρε Θωμαή αλλά ό'νι θέα να νι μου γινούμα Βάρη ..
—Μπάτσε ντ'ένι ντρεούκχουντα το αυτοκίνητε να κατσάρε το παναϊθούρι μερία ;
Οχι , όχι ο 'νι κειράζουντα μι μπίτι , μόνε μι χολήνερε για 'νίου ..
Νια χαρά ένι …
Καλε ξημέρουμα κολλέγισε τσαι κολέγοι
ΕΓΚΕΙΝΗ ΤΟ ΒΙΝΤΕΟ ΕΝΙ , εβδημά παλιέ
ΤΣΙΟΥΡΑΚΑ τσαι Δέφτερα – του Μάτζη  :
Ποίμα Κορωνοϊό  Του Πάνου Μαρνέρη ….
Τσαι παθήκαμε οι χωλιατοί ενεί οι γήινοι οι μαργουτοί
Τσι κακό πφι να μου ρέτσε, κάκοιε παλιέ σοφό νιε πέτσε
Νια αρρώστσια πφι θα μόλει, θα νι μου ξεμπάλει όλοι
Μη γελήνετε , κατσάτε
Ογλήγορα θε να νι οράτε
Τσι να αλήου ο σκοκεινέ .
.Εμπαήτσε αληιθινέ
Α ούρα έντανη εσούτσε ο Κορωναϊό αμπρούτσε
Ο θ'απαραμάει γέρου ψέμματα ο ιό ο ξέρου
Ούγειε γήινε κχολίτσει, ο ιό θα νι
Σερίτσει .
Ποίετε νια προσεφτσή το καουτσαίρι μην αργεί
Ο Κορωναϊό ο 'νι μπορού τασ'
Τα κάψα ο 'νι ζού
Τα ογλήγορα να μόλει , νι έμε αντεχουμένει όλοι
Τσαι να ποί πρεσσά καΐα να ναϊθεί ο ιό κουΐα
Να κασίμαει τον ήλιε να ποίνουμε θεραπαήλε
Να κίνουμε όλοι σιονιστά τσαι ροσόλια λεχουτά
Μ'αλυσίβα να κχριστούμε ως πφι να ξεπετσιαστούμε
Να βρωμέμε όλοι σκουρνία, να ναϊθει ο ιό σποΐα …
Ως τότθε ΕΜΕ έχουντε δουλεία, το τότθε ένι πάσιου μακρία
Όλοι να συμμορφουθούμε, τάσου να αμπαρουθούμε
Να φορέμε όλοι μαγκήλια νά δενάχωει μόνιου τα ψίλια .
Τσαι να ποίουμε όλοι κούρα ως να μόλει α Άγιε ούρα.
Ένι υπάρχα τσαι άβα λύση , ένι λίγο πάρα φύση !!!
Σε ρουκέτε όλοι να μπάμε το διάστημικό σταθμό να ζάμε
Από οπά άλλοι για τον
Άρη τσαι άλλοι για το όμορφο φεγγάρι …
Δενάτσετε υπευθυνότητα..
ΤΣΙΟΥΡΑΚΑ τσαι Δέφτερα –του Νοέμπρη  το τέλη :Τερέ τσαι Τσακωνιά .
Από το βιβλίε του Γιάννη Κορόγου .
Διαστσευή από τον  Πάνο Μαρνέρη
ΤΣΙΟΥΡΑΚΑ τσαι Δέφτερα – του Νοέμπρη  : Α Τσακωνοπαρέα …..
Το τέλη Τερέ τσαι Τσακωνιά : βιβλίε Γιάννη Κορόγου
Διαστευή τσαι γραφτε τθα ΤΣΑΚΩΝΙΚΑ: από τον Πάνο Μαρνέρη
Οι Καπεταναίοι Γιωργάτςη , Γούλελε άγκαει το Κάστρη τα Μονεμπάσια τσαι με έγκεινη εσφραγίστε τσαι εδραιούτθε α Επανάσταση τθα Πελλοπόνησο .
Τθαν εκστρατεία του Δράμαλη ο καπετάν Γιωργάτςη με  Πραστσιώτοι
Τσαι Αγιο Πετρίτοι ίγκιαει τουρ υπηρεσίλε του Υψηλάντη τσαι του Κολοκοτρώνη .
Τθα Δερβενάτζα οι Τσάκωνε πολεμήκαει τθον Άγιε Σώστα τσαι οπά εξεχουρίε για ταν παλληκαρωσήνα σι ο Αγιαντριώτα Πέτρε Θερμόγιαννη.
Όσιου προς τα Θρηστσεία α Τσακωνιά Επροσνέτζε πρεσσά .
Αν τσαι εδέτθαει τα Χριστιανοσύνα το  με  μετά τα γέννα του Χριστού ο αργήκαει να φκιάσωει
Μοναστσήρια, Αγίουνε με πάρα πρεσιού καλοί Αγιογραφίλε.
Τάνου από  μοναστσήρια τθου Κορφογραμέ του Πάρνωνα εβοηθήκαει τθον αγώνα τσαι εδούκαει στέγη τσα σωμό του κεινατοί τσαι του ακιστατοί
Οδοιπόροι ….
Ο Τερέ τσαι όα α Τσακωνιά ένι ο ναό πφι ένι έχου
Φυατθέ το
Ακριβούτερε τσαι το αρχαιούτερε γρουσσικό
Κόσμημα τα κληρονονία σι , τα
Τ Σ Α Κ Ω Ν Ι Κ Ο
Μη παραγκωνίζεται τα γρούσσα νάμου …Είνι τα Τσακώνικα α ιστορία νάμου …….,
ΤΣΙΟΥΡΑΚΑ τσαι Δέφτερα – του Αμάη  :
Ποίμα ο Κορωναϊό  : του Πάνου Μαρνέρη
Πάρα πρεσσά είνι νιούμενα πρεσσά είνι λεγούμενα
Κχάρα άτζε το ιντερνέτι από εικασίε ακομπέτι .
Πάσα ένα ότσι εν' Θέου τάνου κάτου πουπουλέου
Το κοντέ τσαι το μακρυού Μάτη μι θα ζουρλιστού .
Τάχαμι αντροίποι άγνωστοι γνωστοί θα καταστρέψωει τα γή
Γιάκεινη να μ'αμπαρούκαει τσαι του κράτσε σ'αναιμούκαει
Του δουλείε σου να ποίνει τσαι γκανένα μη σι κρίνει
Τσαι αφού όα σι τελειούνει ενεί ν'απελευθερούνει .
Τάτσου όλοι να μπαήμε αλλά κάθε βήμα πφι θα ποίμε
Αναφορά να δίνουμε τσαι λίγα να αλήνουμε
Να φορήνουμε μουτσούνα τσαι νι ατςιά κουδούνα
Μουτσούνα να μη νιλήνουμε τσαι κουδούνα να μη νίνουμε
Κα καμπτζία να ναθούμε τσα άμα τσαι συμμορφουθούμε
Ο θα δούνει νάμου θιλάτζα αλλά πάσια καουδάτζα .
Τσι τσαι ανέ ποίνουμε παράπονα αράδα
Για έτεοι ταν άουνα εχέστε α φοράδα …
Καλε ξημέρουμα θίλοι μι ..
Να ράμε κια θα μπάλει έγκεινη όλιου .
ΤΣΙΟΥΡΑΚΑ τσαι Δέφτερα – του Φλεβάρη  :Μάρτη τσαι υζέ  ταρ Ελένη Μάνου .
……Εμέ Νιούντε Τσακώνικα…
Τσιουρακά τσαι Δέφτερα – του Φλεβάρη  .
Μάτη τσαι υζέ ταρ Ελένη Μάνου…
Κιά (έ)σ(ι) έγγα μάτη μι, βιαστσικά πρεσσιού ντ'ένι ορού.
Μ'εφωνιάε από ταν άτσιπφέρι α θιλενάδα μι α Ερήνη να ζάου να νι βοηθήου να φκιάσει πφίιτθα.
Έμα να φύτσου, εθυνήμα πφ'αλεσμονήκα να-ν-άρου το πφιτθόκαλε τσαί εγύρκα κίσου.
Να μόλου τότθε μαζί ντι, θα ζάμε μαζί με το Νικόα, τον υζέ σι, τθου παππού σι, έμε έχουντε δουλεία οπά να ποίομε.
Τσί θα ποίετε με το γερό Νικόα, έντενη παλιά έκι νερουλά.
Γιάκεινι θα ζάμε οπά, ναμ' επέτσε ο δάσκαλε να 'ρέσομε αθροίποι από του παλαιοί χρόνου πφη ήγκιαει ποίντε δουλείε πφη σάμερε αλεσμονήκαμε…
Ααα πρεσσιού κα θα ποίετε να ζάτε τότθε ένι τσαί καλέ αφηγητή ο γέρου Νικόα.
Να νι ρωτήετε να νιούμου αλεί τότθε πφη εσκαρμούτθε ο όνε σι τσαι εκατσούτσε του κουνίλε πφ'έκι κουβαού το ύο.
Χάγγε Μάτη μι, άμα κατσάμε τσ'άλλιου όρεγι ό θα ποίομε προκοκή, άμα ανοίτσερε το τθούμα ντι ό σταμακίχου ντι γκανένα, κα ντ'ένι αού ο αφέγκη φαρφαλιάρο.
Μμμμ έντανη α φαρφαλιάρο άλε νι ν'άντζε τουρ εμαλοί τσαί ενάτθε νοικοτσούζη τσαί εμποίτσε τόσα καμπζία το ένα ομορφούτερε από το άλλιου…
Έα, έα άμα τσαι ο παινέψερε τα τσέα ντι θα τσιτάτσει να ντι πακούει….
Όρα ντε, εκατό α αλεπού εκατό νία το αλεπόπουλε, ογί, του κράτσε μη ξεχάρε, κλείε τον πόρε να φύτσουμε…
Με το καλέ να ξημερουθούμε ταχία…
ΤΣΙΟΥΡΑΚΑ τσαι Δέφτερα – του Αουνάρη : Ηλεχτρικά κουζίνα : του Πάνου Μαρνέρη .
ΤΣΙΟΥΡΑΚΑ τσαι Δέφτερα – του Αουνάρη  : Α Τσακωνοπαρέα
—Βρε Θωμαή ως πόσα ούρα θα ποι να γιουρίσει ο καφέ;
— Ποίε λίγο υπομονή βρε Σιούλα αμάν πλέα .
—Τςεί άκια να έμα έχα φτατέ τθο γκαζάτσι ..
— Ο καλέ καφέ ένι πρέπουντα να νάρει το χρόνε σι μαθέ…
— Αμ ο αρχινήαμε κα με έγκεινη το χτηκιό ..
Νιε νι ορούα εζού .
—Θα νι μάθερε τσαι όα θα είνι νια χαρά..
—Τσι να ντ'αλήου μακάρι αλλά ο 'νι ορούα νι ..
— Αμ τα ίιδα έσα ποία τσαι τότθενες
Με το γκαζάτσι νη σε ξεχάτσερε;
— Δίτσηε έσι έχα βρε Θωμαή, έμαει ανάφουντε ταν ικχάρα τσαι άμα έκι γκάνα Κάλι
Νοκιστέ έκι πφουντεχουμένα τσαι δόστου φου τσαι φου , πλέτερε έκι α σποΐα πάρα ο καφέ τάσου το μπρίτσι ..
— Χαχαχα το Θεό ντι ό'σι έχα
Να έσι κα βρε γειτόνισα , χίλιοι χρόνου να ζήερε με μποίτσερε τσαι γιάκα , χαχαχα …
—Ορή ορή αρχινήε να γιουρίζει μονέ
Καμούσου ..
— Θα νι κίουμε, θα μεγιάσουμε τσαι τα κουζίνα ..
— Ουουου βρε γειτόνισα ετσιτάπα καφέ μερακλίτσιχο ο 'μα έχα ξαναγκιτέ σάπφου έσα
Έχα δίτσηε..Για δοτσίμασε βρε Θωμαή .
—Έσι έχα δίτσηε Σιούλα γεια του χέρε ντι …
— Εζού, σο καημένα ο μποίκα τσίπτα μεγιά τθα κουζίνα μαθές ….
……Να ξημερουθούμε με υγεία τσαι χαρετοί…..
ΤΣΙΟΥΡΑΚΑ τσαι Δέφτερα - του Απρίλη : ποίμα Κορωναϊό του Πάνου Μαρνέρη.
Τα τσέα έμε αραμούντε τσαι ΤΣΑΚΩΝΙΚΑ ΕΜΕ ΝΙΟΥΝΤΕ ….
Τσιουρακά τσαι Δέφτερα – του Απρίλη  : ΑΤσακωνοπαρέα .
Ποίμα Κορωνοϊό : του Πάνου Μαρνέρη…
Τθου τσέλε νάμου έμε αραμούντε, κχίπτα αλλιά ο 'με ζυγούντε
Παράπονα μπίτι ο 'ποίντε τσαι τουρ ιδιτσοί έμε νίντε
Ενιάκατε Εμού γριάδε, νέοι νέε τσαι γεράδε
Όλοι τασ'του τσέλε νιούμου , τςινάε ένι έχου ο κώλε νιούμου ;
Κατσάτε σε γκανιά αγκωνή τσαι
Ποίετε υπομονή
Μπόρα ένι θα περάει, τθον αγιούριστε θα ζάει..
Προκοκή νι μου εκιάτσε ο μαλέ νιούμου κια 'ζάτσε
ΕΜΕ τάσου κασιμένει τσαι όλοι έμε αντεχουμένει
Ιδιτσοί όλοι να νιάμε, γιατσί τα τσιουφά νάμου θα φάμε
Ποίετε τον εμαλέ χρήση, γιατσί μαειδέ παπά ο θα να μου σβαήσει
Άμα ο άρουγγα μοζάει τσαι α κάψα νιούμου τθάει
Το γιατρέ να νι αλήτε , να νι οργηνευτείτε.
Καλε ξημέρουμα ..ΕΜΕ νίντε τουρ ιδιτσοί .
Τσιουρακά τσαι Δέφτερα – του Σετθέμπρη :Α Τσακωνοπαρέα
Α Γρούσσα  : του Πάνου Μαρνέρη
Από ταν ομιλία τθο Κοσμά ..
Α ούρα α κα, Καούρ εκοκιάτε,καουρ εκάνατε,καουρ εσυμμαζούμαει , κα να περαήτσετε …
Καουρ εσυμαζούμαει τθον Πανέμορφο Κοσμά, τθο ξουστάγι τα Τσυνουρία, με τα ύβατα σι, του Γαστενίε σι,τσαι τα έατα σι
Τάνου το Κοσμά, τσαι ανάγκια τον Αη Γιώρτση
Αητέ εκασίμενε το Ξένιου με χιόνε ποτσουτέ….
Το τοπικό τραγούϊδι ….
Ο 'νι ιστορικό μαειδέ τσαι γρουσσοόγο….
Ένι Τσάκωνα τσαι α μητρικά μι γρούσσα είνι τα Τσακώνικα .
Για το ιστορικό κομμάκι τα Τσακωνιά είνι γραφτά πρεσσά βιβλία,από αντροίποι πρεσιού πιο σπουδαχτοί από σ' ενίου, γιάκεινη θα αραμάου τάτσου από έκεινη το κομμάκι .
Εζήκα  ολάτσεροι χρόνου ταν Αμεριτσή ,τσαι τα γρούσσα μι ο λησμονέκα νι, ο παρατήκα νι, ο παραγκωνία νι..
Όχι μόνιου εζού αλλά τσαι όλοι οι πατριώτοι ξενητευτοί Τσάκωνε…
Έτρου έμε ενεί οι Τσάκωνε.
Ο 'με λησμονούντε.
Νιε κχοντούκαμε τάνου από τςεί χιλιάδε χρόνου ,χουρίς Γραμματιτσή , χουρίς Ενεστώτε τσαι υπερσυντέλιτσοι, χουρίς περισπωμένε,δασείε τσαι υπογεγραμμένε, χουρίς κανόνε ,τσαι καλούπια, πάρα από τθούμα σε τθούμα .
Α δένανη, κολλέγισε τσαι κολέγοι, του προφορικού όγου, όπφουρ έκι έχα πετέ τθον όγο σι α Ελένη Μάνου τθον Άγιε Αντρία .
Μιτσή πφι έμα , ο αφέγκη μι ,α Μάτη μι, οι αϊθήνε μι, οι τσείουνε μι, όλοι όσοι έμα νιουρίζου, το χωριουδάτσι όλιου… Έμαει νιούντε τα γρούσσα νάμου, τα ΤΣΑΚΩΝΙΚΑ ..
Νι έμαει έχουντε τθα καθημερινά νάμου ζωά ..
Πφουρ
Άκια να έκι περούντα από τον εμαλέ μι σε τόσιου μιτσά ηλικία, οτσι α γρούσσα μι , Τα Τσακώνικα ένι α παλαιουτέρα τθα ζωή γρούσσα ταρ Ευρώπη;
Τσαι μπορεί τσαι του κόσμου;
Καλε ξημέρουμα τσαι με υγεία .
Τσιουρακα τσαι Δέφτερα– του Αουνάρη : Τα μυστούρια τα μαμού  : ταρ Ελένη Μάνου
…………ΈΜΕ ΝΙΟΥΝΤΕ ΤΣΑΚΩΝΙΚΑ …………..
ΤΣΙΟΥΡΑΚΑ τσαι Δέφτερα – του Αουνάρη : Α Τσακωνοπαρέα.
Πάσα βοά πφη έκι αρίκχα μι τθαν αγκαλιά σι α μαμού μι οι χέρε σι ήγκιαϊ σα βελούδο, όμα χοντέγγα τα χάδια σι τσαί πάντα ν'έμα ρωτούα σαν άβα κοτσινόσκουϊθη, πφουρ είνι οι χέρε ντι τόσου απαλοί μαμού…Τσαί ετήνα πάντα με το χαμόγελε,
Έκι τσαί λιγάτσι δοξοπεζήφανε για ταν αρχογκία σι, έκι αούα με καμάζι,
Λεϊμόνι το χειμωνικό σάτη μι τσαί ντουμάτα το καουτσαίζι.
Τσαί σαν ατσεραίνγκα τσαί ένι έχα πλέα θύνησε ένι θυνικχουμένα τα μαμού πφη όκι ανεμούκα του κούπε από τα λεϊμόνια, έκι τσίφα του χέρε σι με λεϊμόνι πφη όλοι έμε ξέρουντε ότσι ένι έχουντα βιταμίνη  πφη ένι ποία καλέ τθο δέρμα.
Έδαρι θα μι ρωτήετε τσί έκι ποία με του κούπε,
Σ'εκι βράζα τσαί με το ύο έκι κσύζα τα λεκά γκιούματα τσαί τα λεκά τσουράπια, σ'έκι αφήνα τάσου τθο λεχουτέ ύο τσαί ήγκιαει γινούμενα σα τσινούρτσα.
Επίσης με λεϊμόνι τσαί
Άτσι έκι γυαλίζα τα μπακίρια, νη με λεϊμόνι τσαί σποΐα έκι σιάνα νιά αλοιφή έκι περαΐχα τα χαλκούματα τσαί πλέκεζου τα σκαλιστά σ'έκι τσίφα με ράσινε νή μπαμπατσερέ είιδε.
Αν ήγκιαει πάρα πρεσσιού οξειδουτά έκι βάνα ένα κούτουλε του υβάτου γλυκάιδι με δύου μύσε άτσι έκι βουκχιάχα το χάλκουμα τάσου τσάι απέ ν'έκι τσίφα με νιά βούρτσα αφρά αφρά
Ν' έκι ξεμπάνα με ύο να φύτσει τελεία το άτσι τσάι ν'έκι ψαχνίζα με ράσινε είιδε.
Ήγκιαει τα πζοιτσία σι τσαί σ'έκι κχαμαρούκχα ήγκιαει ζατοί τθο παζάρι τθαν Ντροπολιτσά να σ'άρωι τον τσαιρέ έτενη.
Καλέ ξημέρουμα θιλενάδε τσαί θίλοι…Ένα χάϊδι
Όνι κοστίζουντα τσίπτα!!!
Έμε ΝΙΟΥΝΤΕ ΤΣΑΚΩΝΙΚΑ …
Ο 'κει ούτε καν πηγή , μα βρύση νη είγκιαει αούντε
Οι Ντόκιοι τσε οι Περασκιτσοί , όρπα ίγκιαει ξεδιψούντε
Περάκα τσε από όρπα θίλοι μη τσι έκει έγκεινη πφι οράκα ;
Τσε έντανη παραγκωνιστά , α βρύση έτανη του Τράκα .
Το τείχο δύου κάνουλε έτρου παρατητοί
Αδούλευτοι τσε σκουριαντοί , τελείως παραγκωνιστοί.
Άψυχο ,δίχως αντάρα, έρμο, του Τράκα ένει α βρύση
Μαϊδέ ούτε ένα άντρωπο , ένα βλέμμα να ξερήσει .
Νια Συτζά το τείχο ση , απροσκάλεστε θυτρούτσε
Ενάτθε κολλέγα σύντροφο, τα βρύση πφε στοιχειούτσε .
Γιορτά εγκαίνια
ΤΣΙΟΥΡΑΚΑ  του Μάτζη :Πάνο τσαι Ελένη: Αποκρίσιε ταρ Ελένη Μάνου
Τσιουρακά  του Μάτζη :Α ΤΣΑΚΩΝΟΠΑΡΕΑ
Πάνο τσαί Ελένη.
Αποκρίσε: Ταρ Ελένη Μάνου.
-Πάνο κιά θα ζάμε να αποκριέψομε;
Κιά να ζάμε βρε Ελένη, αφού έσι ξέρα όνι θέου τα λέα του κόσμου ξον τσαί ζάμε σε γκανένα δικόδικό νάμου,
Σε γκανένα συντζενή…
Να μ'εκαλέτσε α Ερήνη α κουμπάρα να ζάμε απ'οπά, θα είνι οι γονίε σι τσαί ο αϊθή σι, ο Νιχάλη, εκάνε από τα Σπάρκη για τουρ Αποκζίσε…
Έα να ζάμε τότθε Ελένη, ντροκή να μη ζάμε αφού ναμ'εκαλέκαει.
Κα πφη μι ν'επέτσερε να ζα να ν'άρου νιά
Νταμουτζάνα κρασί τσαί ένα κομμάκι κρίε.
Εζού ετάμα πφη θα σι φκιάσου σφοντύου, μακαρούνια κρατθά.
Να μι φέρερε ένα αφοκιούζι από ταν αιθά ντι ταν Ελένη να τσίψου να νι έχου έτοιμο.
Γκανία κίτθα βρε Ελένη, ο θα φκιάσετε;;;
Έτρου για να κχοντούμε το έθιμο.
Μωναί απφού ο θα ποίομε, εζού οράκα τσαί μακουνίε τσαί κοκαλίε τσαί σπίντουρα… Να μι φέρερε νια πορούμα κσανίδε να δάου το φούρνε να φτάου του κίτθε.
Ελένη, φέρε το ένα, φέρε το άλλιου, νιε παραμποίτσερε τα δουλεία ντι τσί να πρωτοποίου… Μ'ερέτσερε καλόβολε μ'ένι φαγκησκούμενε ..
Έα, μη παραπονέμπζισου, αφού εκιού μετά έσι ο πρώτε πφ' έσι παινέγγου ταν τέχρα μι….
Α, τθου κίτθε όνι κιάνα ντι άβα γκανία, αλλά έντζε στρούσου τθα δουλεία, γιατσί εξελιγούμα…
………..Καλε ξημέρουμα τσαι καλοί Αποκρίσιε ……
Τσιουρακα  τού Σποριά   ( πφουριά )  Εμέ Νιούντε Τσακώνικα
ΤΣΙΟΥΡΑΚΑ  του Σποριά  .
Νια όμορφο ΤΣΙΟΥΡΑΚΑ τσε καλέ μήνα ……
Αμα έκει τελειούκχουντα το χκίσιμο έκει τσινούα α δέφτερε φάση ,
Το δάμα .
Οι ατςοίποι τα πλεύρα κόφουντε με τα καδεφκήρια τα καϊδία τσε οι γουναίτσε από κίσου ποίντε ση αγκαλίε τσε μετα πορούμε .
Του πορούμε ση είγκιαει κουβαούντε οι γουναίτσε το πλέκιεριου κοντά τθο κανίνι .
Για κάθε πορούμα είγκιαει βάντε ένα κοτρονάτσι τα μπρούσα για να ξέρει το τέλη α Μάτη( ο κουμανταδόρο ) πόσοι πορούμε εκόφταει .
Οι γουναίτσε είγκιαει τραβήντουντε του Χριστού τα πάθη με το κουβάλημα ….
Βοήθα νιούμου ο Άγιε .
Αμα απορούμα ο κουβαληθεί
Το κανίνι θε να πφουντεθεί
Τσε α γρούσα αμα ο νιληθεί
Σίγουρα τότθε θα χαϊθεί ……
……… Εμέ Νιούντε Τσακώνικα ……….Τσιπρ
Οι καθηγητέ του Γιάννη του Κορόγου , Θόδωρε Χαραμαντα.
, Λεωνίδα Γιαννούση , Αλέξανδρε Τσιγγούνη , Θανάση Κατσίγκρη , Γιάννη Μερμίγκη , τσε ο Γιώργο Διασίτα .
Το Χαραμαντά , ένει γράφου ο Γιάννη ο Κορόγο , νιε 'μα συμπαθού ιδιαίτερα .
Τότθε πφι εζάκα με άβα τέσσερα καμπτζία να ΔΟΥ εισητήριε εξετάσε , εζάκα τσαπόλυτε ..Να μου είγκιαει ποίντε προφοριτσοί εξετάσε .
Απαντήκα σουστά τσε ο Χαραμαντά με κοντοζυγούτσε , με χαιδεύε τα τσιουφά τσε με 'πέτσε :
Ενεί όρεγη έμε ξοικάζουντα τουρ εμαλοί τσε όχι του πούε καμπτζί μη Για 'κεινη να μη στεναχωρέμπτζησιου..
Επίσης με εκει έχου παρακαλετέ να νη φερίκχου αλιοχράε !
Απο τάσου μη έμα αού παραξενευτέ !!
Ένει δενατέ ένα κοτζιά καθηγητή να τςιούνει αλιοχράε ;;;;;;;;
ΚΑ ΤΣΙΟΥΡΑΚΑ .
ΚΑ ΑΡΓΙΑ ΤΣΕ ΞΕΚΟΥΡΑΣΗ .
Α φτώχεια ένει έχα βάσανα , α γρούσα ένει ειχα πλούτε
Τσακώνικα νιλήνετε , τα γρούσσα μη προδούτε .
Ο κάμπο του Αγιελιδίου ο 'κει καλλιεργηκχούμενε συστημακικά όπφου σάμερε .
Του Τερού οι σκάλε : Εάτου , του Γιάγκου , τσε του Καρδαρά είγκιαει εξηπερετούντε τουρ επιβάτοι τσε για το πότσουμα τσε ξεπότσουμα .
Το πότσουμα τσε το ξεπότσουμα έκει γινούμενε απο : Νικόα Λαλουδάτση (Κόλια ) , Γιώργο Καραβάςο , Μυλοπόταμο τσε άλλοι .
Αμα έκει μπουνάτσα το ταξίδι έκει χαρά θεού .
Έκει πλέουντα παραλιακά σε όα τα Κυνουρία τσε πράματις έκει όμορφα .
Έσα αγναντέγκου το Ψήλε , του Αλή , τα Σκούϊθα , το Μάςε , το Καόγερε , το γιαλέ του Αγιαντρία τσε του Άστρη ..
Καλέ ξημέρουμα τσε ύπρε αφρέ .
Λιβάϊδι Αγιαντρία μη Τερέ τσε Σαπουνάτσι
Τα γρούσα να στηρίξετε μη δίνετε φαρμάτσι .
ΕΝΜΕ ΝΙΟΥΝΤΕ ΤΣΑΚΩΝΙΚΑ …..
ΤΣΑΚΩΝΟΠΑΡΕΑ μη .Μ
Ένει ξαναζατέ τσε ο 'νει πορού να ξεχάου έντεοι του μούρε .
Μανώλη εζού ένει φοζούμενε , ο Λουλά ένει άγριε τσε άμα να μου κιάσει θα να μου ρημάξει το κάλη .
Έα βρε Γιάννη ο 'με έχουντε πούε ;
Θα νι' άρουμε χαμπάρι τσε θα λατσίξουμε …
Καλαααα όρα μη να μου κιάσει τσε να μου ρημάξει το μπατσούτσι ,
Τσε χέτσουμε του πούμε νάμου …
Απουρτέσε σίνα τσε γκρενίλα τσε κίσου ρυάτσι βαϊθού .
Από τα νία μερία οι πεντάγλυτσοι μούρε τσε από ταν άβα ο φόβο .
Όσιου έμα σκεγκούμενε του γλυτσοί μούρε τςιάχουντα μη ίγκιαει τα σιάλια .
Σε έμα ορού απουρτέσε μη κρεμαλιτθοί σα σκαρίτσια .
Με το κάτσιμα νια βόλτα τάσου το τθούμα , ένα μάτθαμα τσε κατάκιμα…Έωνη … Έμα λείχου τα χεία μη με το πφι σε έμα φαντασκούμενε μονάχα ….
ΝΑ ΕΧΕΤΕ ΝΙΑ ΟΜΟΡΦΟ ΤΣΙΟΥΡΑΚΑ .
…………… Εμέ Νιούντε Τσακώνικα …………
ΕΜΕΝΙΟΥΝΤΕ ΤΣΑΚΩΝΙΚΑ…..
ΤΣΙΟΥΡΑΚΑ  του Μάτζη .
Επέκα να ζάου τα Βαστσίνα
Εζάτσερε το Τερέ ;
Βρέ καόστα τα κα καμπτζία .
Πφούρ επεραήατε
Από κιά έτθε παρείντε
Επεράκατε από τα Μέανα
Τσι είνει ποίντε οπά σιαπέρε τον Άγιε Αντρία ;
Να έχετε νία Κα ΤΣΙΟΥΡΑΚΑ
Οι κότσιτε ου είγκιαει λείπουντε απο κάθε τζέα .
Είγκιαει φκειάντε του κοτσυτθόκιτθε τσε του κοτσυτθοκεφτέδε.
Οι βορβοί τσε τα άχανα , επίσης τα κουμπάνια τα χρονία .
Του βορβοί ση είγκιαει κχοντούκχουντε φρέστσοι με το κχάκχουμα το χώμα τα δε άχανα ση είγκιαει τσερέντε ταν απότσια αφου ση είγκιαει ποίντε τραγαδούρε , περούντε ση τα κονά .
Τα κουτσιερά , φακά , ροϊδύθη τσε κόκχουνε απο τα απαραίτητα κουμπάνια .
Τόποι παραγωγής Παληόχωρα , Σοχά
Τςουμία , Νερατζιάδε… Όσιου για τα φασιούλια τσε τα κρέμα αγοραστά απο του εμπόροι με αντάλλαγμα τα χαρούπια .
ΚΑΛΕ ΞΗΜΕΡΟΥΜΑ …ΜΕ ΥΓΕΙΑ …
Τσιουρακά εκάνε πάλι ,
Όλοι για το ακρογιάλι .
ΤΣιουρακα  του Φλεβάρη  .
ΚΑΛΟΙ ΑΠΟΚΡΙΣΙΕ ΥΓΕΙΑ ΣΕ ΟΛΟΙ ΝΙΟΥΜΟΥ …
Βρε Κολέγοι , τα Βαστσίνα , τα Τσακώνικα είν' αούντε φίνα
Άμα ζάμε κάτα πά , Τσακώνικα θα νιάμε κα .
Τσε αφού ενεί εζάκαμε σε όα τα Τσακωνοχώρια
Νιουρήαμε τσε άλλοι Τσάκωνε , περαήαμε πανώρια .
Τα χώρα τα πιο παλαιά Πάνο ελησμονέτσερε ;
Οριόντα τσε Παλιόχωρα , μπίτι ο ανανέτζερε .
Ένταει μόνιου ένει αού τσε μου ένει παρακαού
Τα γρούσα νάμου μην αφήτε , γιατσί θα στεναχωρευτήτε .
ΚΑΛΕ ΞΗΜΕΡΟΥΜΑ Να έτθε όλοι κά .
……… Εμέ Νιούντε Τσακώνικα …………
ΤΣΙΟΥΡΑΚΑ  του Αμάη  .
Διάλογο  : παππού εγγονέ : του Πάνου Μαρνέρη ….
—Βρε παππού τσι έσι αού να ναθού ,
Ακόνη ο με πέτσερε ;
—Ότσι τσαι να ναθείρε καμπτζί μι ,
Οξόν από το να μην αλησμονέρε
Το τόπο ντι , να έσι καλέ άντρωπο !!!
—Παππού μι αφού εκιού μι σε έσι μαθαίνου όα ..Τσι δηλαϊδη εκιού ο 'σι καλε άντρωπο ;
—Ο 'νι ξέρου τσαι ούτε ένι πρέπουντα να αλήου για το νιαυτέ μι αλλά έμε νιούντε για σ'ετίου έδαρη : να έσι καλέ άντρωπο τσαι ούγειε ένι χρειασκούμενε τα βοήθα ντι να νι δίνερε .
—Ναι αλλά ακόνη ο με πέτσερε τσι έσι αού εκιού να ναθού
— Εκιού τσι έσι θέα να ναθείρε όρκομι ;
—Βρε παππού εζού ετίου ερωτήκα ;
— Ναι βρε ψιούχα μι
Θα ντ'αλήου , αλλά να ξέρου τσαι εζού τσι έσι ονειρεγκουμένα …
—Να παππού , εζού έμα θέα πρεσσιού α ναθού προγραμματιστή ..
— Τσι δουλεία ένι έντανη καμπτζί μι ;
— Ετενη ή έτανη πφι ένι φκιάνου προγράμματα για τα κομπιούτερ .
—Εζού καμπτζί μι ο 'νι έχου ιδέα
Από έντεοι του τέχρε , τσι να ντι αλήου τσαι τσι να ντι οργηνέψου ..
— Έτρου να μ' αλήερε τα γνώνη ντι παππού …
— Ότσι τσαι νά ναθείρε καλέ ένι σούντα μόνιου να έσι καλέ άντρωπο.
—Ογο του ότσι ένι πρέπουντα να έγκου
Θα νι κουβεγκιάσουμε τσαι πάλι …
— Τθο καλέ τσαι με τα εφτσή μι καμπτζί μι …
Καλέ ξημέρουμα τσαι με μπόλικο υγεία πφι ένι αού τσαι ο θίλε μι Νικόα Συκιώτα ..
ΟΙ ΚΟΥΜΠΑΡΟΙ ..ΜΕ ΤΟ ΠΑΝΟ ΜΑΡΝΕΡΗ ..
-Επφέρη κουμπάρε ο πέκα τσίπτα γιατσι με 'σα έχου παρτέ αμπάριζα τσε ο 'σα νίου τσίπτα ..
– Ένει πρεσιού απογοητευτέ τσε έδαρη είνει αούντε ότσι α άραχλε Πατρίδα ο θα ξεχρεουθεί ποτέ .
Θα πλερούκχουει τσε τα δισέγγονα νάμου.
-Πφούρ εσούκαμε ως όρεγη κουμπάρε ;
Πφού ;
-Κια να ερέσερε άκρα κουμπάρε , ο καθένα πφι ένει μπαήνου τάνου το θρόνε..
Ένει κακηγορού τσε ένει ξερίχου τα βάρη τθο προηγούμενε .
Είνει σουστοί κίσου μέχρι του χρόνου του Καποδίστρια .
Μέχρι τσε έτενη ένει φταίου.
Κάθε δύου χρόνου εκλογέ τσε όλοι με τουρ ίιδοι ψεύκιτσοι υποσχέσε …
-Ου 'νει ντρεπουμένοι καθόλου βρε κουμπάρε ;
-Είνει έχουντε βαλτέ Μπαμπάτσι τουρ αβουτάνε σου τσε ου 'νει νίντε , τσε κιφοπάνι τσε ου 'νει ορούντε τσίπτα ..
ΟΣΟΙ ΑΓΙΑΣΤΗΤΘΕ ΒΟΗΘΕΙΑ ΝΙΟΥΜΟΥ .
ΠΑΝΤΑ ΑΓΑΠΗΤΟΙ ΤΣΕ ΜΟΝΙΑΣΤΟΙ .
Άμα έτθε πορούντε Βοηθήνετε τουρ ανήμποροι …
ΕΜΕ  ΝΙΟΥΝΤΕ ΤΣΑΚΩΝΙΚΑ .
Με βαϊθου πόνε τα καρδία πρεσσοί τανουγειτονιώτοι εμαζούτθαει τθα Σέα ( ξεσέλια ) ένα Εγγλέζικο παπόρι πφι έκει δέσουντα , μετα απο τσι νιε μπομπαρδίαει οι Γερμανοί .
Το θέαμα έκει ανατςιχιαστικό .
Οι λαμπούρε θεούριε ως τον ουρανέ τσε οι εκρήξε α νία τάνου ταν άβα .
Ύστερα σπο κχάμποσοι αμέρε το τσύμα Εμπαλήτσε πρεσσά πτώματα σπο Άγγλοι τθο Τηγάνι τσε το Τρίτσερε.
Αφού πλέα ταν Ιταλία ενάτθε ανατροπή του Μουσουλίνη , διάδοχο ση ενάτθε ο στρατάρχη Μπαντόλιο.
Έτενη εκχαράε ανακωχή .
Οι Ιταλοί λοιπόν πφι είγκιαει α φρουρά του Αγιελιδίου , επαραδούτθαει τουρ αντάρτε τα Εθνικά νάμου αντίσταση .
Πρεσσοί απο έτεοι σε ενέγκαει το Τερέ ….
ΚΑΛΕ ΞΗΜΕΡΟΥΜΑ .ΚΑ ΤΣΙΟΥΡΑΚΑ .
ΤΣΕ ΚΑ ΞΕΚΟΥΡΑΣΗ .
Να ζάρε υζέ μη το καλέ τσε ελχε ταν εφτσή μη
Του Αβράμ τα κα να ποίερε , Τάκη στερνε καμπτζί μη
Το Βάμα εσταμακία νη , λίγο χαμογεάκα
Έκει ο γλυκό Αφέγκη μη , ολρπα έκει ,νιε 'νιάκα .
Σαβούντι , ενιάτθε α Μάτη μη , καμπτζί μη στερνοπούλι
Εα ταν αγκαλία μη σαν πφε εσα καμπτζούλι ..
Να μόλου Μάτη μη γλυκά να άρου το χαϊδάτσι
Τσε να ναθού πάλι καμπτζί έστω τσε για λιγάτσι …..
Α Τσιουρακά εμπάτσε
Τσε α εβδημά εζάτσε
Εν' κοντογούα α γιορτά
Του εικοσιπέντε ταν Αργά….,
Ζ……Εμέ Νιούντε Τσακώνικα …….
ΤΟΥ ΑΜΑΗ  .
Έντεοι του στιγμέ τα χαρά , έντεοι του πανέμορφοι εικόνε μοι σε έκει κουβανίζουντα τσαι αραχλίντα κάθε χρονία ένα
Τσαι μόνιου περιστατικό .
Κάθε βοά πφι έκει περούντα από τον εμαλέ μοι ένα ατςέ βάρη έκει πακούντα τα καρδία μοι .
Του δέφτεροι
Αποκρίσιε άκει να θήωει ένα από ένταοι
Τα άκακα ζωύφια .Όσιου οι Αποκρίσιε ίγκιαει ζυγούντε , άλλιου τόσιου έκει σφίγγα.
Α καρδία μη
Το δέημα τα κοτσινά κορδέα , το κόψιμο του λαιμού , το κρέμασμα από το τσιτζέλι , το ξετομάριασμα αλλά προπάντων το αποχαιρεκιστήριε βιάτσιμο είνει χαρατθά τα θύνηση του εμαλού μοι.
Ως τσαι σάμερε ακόνη τουρ Αποκρίσιε ένει σφιγγουμένα α καρδία μοι γιατσί ένει θυμούμενε το αποχαιρεκιστήριε έκεινη βιάτσιμο , το βιάτσιμο τα απελπισία ….
Το τέλη τα ιστορία νάμου …..
ΚΑΛΕ ΞΗΜΕΡΟΥΜΑ ΤΣΑΚΩΝΟΠΑΡΕΑ ΜΟΙ
ΤΣΙΟΥΡΑΚΑ  του Γενάρη  ..
Διαλλογο  .
ΤουΠάνου Μαρνέρη .
Έα σιάτη μοι , νάχερε ταν εφτσή μοι νάχερε , έα γιατσί ο 'νει
Συνεικάζου
Ο 'νει σταφνίζου …
Στάσου βρε παππού να ντι βοηθήου…..
Έχε ταν εφτσή μοι σιάτη μοι ααχ πφουρ ένει κατατζίζου ο άντρωπο .
Έα κάτσα
Όρεγη τον ήλιε ..
Ναι όρκο μοι να μπάτσε ίγκιαει σνισκούμενα τα κοκκάλια μοι κανιά κχιαούα ….
Όλιου παράπονα έσει ποίου βρε παππού .
Μη
Μη δοτσίχισιου τσαι πρεσιού σιάτη μοι …
Τσι θα αλεί δοτσίχισιου παππού ;
Νίνερε , μη δίνερε τσαι πρεσσά σημασία…
Τσαι άμα ο δοτσιστού ετίου από ποίε
Θα μάθου εζού από του ξένοι ;
Να έτρου νιε πέκα να μη ντι ακισταίνου με τα δικά μοι
Βρε παππού μοι παραπονιάρη ο 'νει ακισταινουμένα
Να ντι νίνου…
Έχε ταν εφτσή μοι όρκο μοι , ενεί οι γεράδε κάτσι βολέ έμε ποίντε ότσι σ' έμε ξέρουντε όα …
Παπού από σ'εμού έμε μαθέντε τσαι ενεί …
Σταφνίζου  ισσοροπώ…Συνηκάζου  διακρίνω , αισθάνομαι
ΧΡΙΣΤΕ ΑΝΑΣΤΑΤΘΕ ….
Να ζάρε να ξομογηθήρε κακό χρόνε νάχερε.
Να τσινωνίερε να φέρερε το παπά να αγιάσει τα τσέα .
Ενιάτσερε οπά .
Ούεεεε  Δέσποινα μη , Έωνη σούσε , βρε ξενιαλιστά ο άθρωπο ένει γινούμενε με το θέλημα του Θεού .
Είνει κιούφουνται το αντρόγυνε τον ίιδε κρεβάτθα ( τσε οι δύου σάρτσε είνει γινουμένοι νία ) έτρου είνει αούντα τα Άγια  Βιβλία .
Ότσι ένει ανασαίντα , ένει γεννούντα  Θοδωρουουού.
Τσι διαβολικά πράματα είνει ένταει ;
Ντροκή ντη να κιστήνερε ετσιτάπα σαχλαμάρε …
Εχουρίαει κικραντοί τσε ψιουχραντοί .
Α Θοδωρού κλείστε το κόσμο τα τελεόραση τσε α Μαριγώ τθον εδικό ση , τθον απλέ , τθον χωριάτσιχο , τθον παραδοσιακό .
ΚΑΛΕ ΞΗΜΕΡΟΥΜΑ ΣΕ ΟΑ ΤΑ ΤΣΑΚΩΝΟΠΑΡΕΑ .
ΝΑ ΕΤΘΕ ΟΛΟΙ ΚΑ….
Τσιουρακά  του Απρίλη  .Α Τσακωνοπαρέα
Διάλογο το φανάρι  : του Πάνου Μαρνέρη ..
Αν: Τσι ένι έκεινη τσεία Σταματού ;
Στ: Ο 'σι θυμουμένα το φανάρι ;
Αν: Το φανάρι πφι έκι φουκίχουντα ;
Εμ πφού ο 'νι θυμουμένα νι .
Στ: Όχι δα , έγκεινη το φανάρι ;
Αν:Ο 'νι έχα νι ξαναορατέ .
Στ:Να όρεγη ,παλιά πφι ο 'μαει έχουντε ψυγείε , έμαει κχοντούκχουντα τα φαητά ταρ αμερή πφι ίγκιαει αραμούντα τσαι όχι μόνιου
Αν: Ναιαιαι ;
Έγκεινη ένι ολόκληρε κασόνι τσαι ένι ανοιτθέ από παντού .
Στ: Κια νι οράτσερε πφι ένι ανοιτθέ ;
Αν: Ο 'νι ανοιτθέ τσι ένι δά ;Αφού έσι ορούα από τα νία πάντα
Ως ταν άβα.
Στ:Κλειστέ ένι αλλά ένι με κλεισαρόσυρμα , κχάμποσα ίγκιαει με τούλι .
Αν: Τσαι γιατσί το σύρμα ;
Στ: Γιατσί έγκεινη γιατσί το άλλιου με ζουρλίερε ,άμα το θεό πλέα ..
Αν:Εντάξει ο
Πέκαμε τσαι τσίπτα κακό τσεία
Σταματού ρωτούα ένι για να μάθου τσαι εζού α χωλιατά ..
Στ: Το κλεισαρόσυρμα ή το τούλι
Νι ίγκιαει βάντε να μη μπαίνωει οι μούζε τσαι μουζοχέντωει .
Αν: Ααα έτρου άλλε μι ντεεε .
Στ: Αμ ο'νι αούα ντι ;Τσι ένι ποία ;Εκιού ο 'σι δοτσισκουμένα …
Αν: Ο 'μα έχα νι ξαναορατέ
Τσεία Σταματού ,
Συχώρα μι άμα ντ' ένι ακιστένα τσαι ντ'ένι γινουμένα πότσουμα ..
Στ: Έα ,έα μι σεκλεκίχισιου , πφι να μι κοφτεί α γρούσσα να μι κοφτεί..
ΜΕ ΤΟ ΚΑΛΕ ΝΑ ΞΗΜΕΡΟΥΕΙ ΓΙΑ ΟΛΕ ΤΟ ΚΟΣΜΟ …
Τσιουρακά  του Αωνάρη  …… Α Τσακωνοπαρέα ……….
Συνάπλαστε(Ανάπλαστε ) ασουλούπωτος …Αμπαρία  τούμπα
Άμπελε  αμπέλι ………………………..Αποδεΐνου δένω ( μάγια )
Μπέχου  σκεπάζω …………………..Απουρτέσε  από μπροστά
Αποκίσου  από πίσω………………Αμπρούκα  ελαμπάδιασα .
Ο 'τθε αούντε μι , τσι συνάπλαστε (ανάπλαστε) πράμα ένι έγκεινη ;
Πότε με το καλέ θα τςυγήερε ταν άμπελε ;
Ένι μπέχου το σωμό μπάτσε τσαι μπάει γκάνα σούκι τάσου ..
Του σκάλε σέ κατθίκα το αποκίσου μέρη τα τσελή .
Όπφουρ έμα κχαμπαίνου άγκα νία αμπαρία φαήκα του γούνοι μι ..
Απουρτέσε μι όκι γκανένα , όα α θέα για το νιαυτέ μι .
Ταν άκρα τα χούρα μαζούκα όα τα απόκλαρα τσαι σε αμπρούκα ..
Έντενη ο άτςωπο ένι αποδεητέ τσαι ο 'νι ποίου καμπτζία ..
ΤΣΙΟΥΡΑΚΑ  του Γενάρη  .
Τσακωνοπαρέα μη .Π
ΜΕ ΤΟ ΠΑΠΠΟΥ ΤΟ ΝΕΡΟΜΥΛΕ .
Διαστευή τσε γραφτέ τα Τσακώνικα απο τό Πάνο Μαρνέρη …
Τςεί (  ) νερόμυλοι το ρυάτσι τθο Σαπουνάτσι τσε  το βράχο του Λυγερία .
Όρπα είγκιαει αλαίσουντε το φαέ έτενη τον τσερέ .
Τα ποτσουτά ονάρια τσε τα μουάρια είγκιαει βάντα όα σου τα δένανη τσε προσοχή , του κακοτοκίλε τσε τα γκαλντερίμια να μη παραπατήωει , σάματσι είγκιαει ξέρουντα πόσιου ακριβό έκει το γουμάριάρι σου .
Σάματσι είγκιαει καταβέντα το κόπο τσε τον ιδρούτα πφι ετσυχήτθε απο τα αφεγκικά σου για να μαζουτθεί τσε να σούσει το γουμάρι σου ως το μύλε .
Του χρόνου τα κατοχή χαρά τθο νιουκοτσιούρη πφι άκει να αποσούει ολόκληρε γουμάρι το μύλε ……
Απο μιτσή έμα έχου τα περιέργεια τσε έμα θέου να οράου έντεοι τού μαγιτσοί μηχανέ πφι είγκιαει αλαίσουντε το φαέ τσε νη είγκιαει ποίντα άλυτα .
Έμα καταβαίνου ότσι ο άντε , με το Άι , είγκιαει τα πιο πολύκιμα καθημερινά αγαθά τάνου το τραπέζι , τσε το πόσε κόπο έκει γινούμενε για να αποχκιθούνει.
Τσε άμα είγκιαει σούντα τα άλυτα τθο κούβελε , γονακιστά α Μάτη έκει βάνα όα ση ταν αξιωσύνα για να καοζυμούει τον άντε .
Καλε ξημέρουμα κα ΤΣΙΟΥΡΑΚΑ τσε με υγεία …
ΤΣΙΟΥΡΑΚΑ  του Οχτώμπρη
Α Τσακωνοπαρέα με του νέοι ..
Γκιούσου
Γιατσί γυμνέ ένει ;
Φόρε τα γιορκινά ντοι
Γιατσί , κια θα ζάμε ;
Να επέκα να ζάμε τα Τεγέα
Τσι ένει γινούμενε τα Τεγέα
Τα Τεγέα ένει γινούμενε ατςέ παζάρι
Όπφουρ έκει το παζάρι τ' Άγιε Κωσταγκή ,τθον Άγιε Λίδι ;
Ναι τσαι το παζάρι τ' Άγιε Σωκήρα τθο Τερέ
Έγκεινη ένει πρεσιού ατςέ τσαι ένει κχοντούκχουντα νία εβδημά
Έα να ζάμε το παζάρι , ν' αγοράσουμε μουάρι
Να 'ι ταγίχουμε σανέ , να 'ι φορέμε χαλινέ
Να νι σεούμε τσιόα , ν' αγροήσει τς' ο Νικόα
Καλε ξημέρουμα θιλενάδε τσαι θίλοι ,τσαι κα ΤΣΙΟΥΡΑΚΑ
Τσιουρακά  του Σετθέμπρη :Α Τσακωνοπαρέα .
Ελένη
Τσαι Πάνο
  : Του Πάνου Μαρνέρη …
—Να ο όγο πφι εξεςιντούκα τα κράματα ίγκιαει οι σκούρτσοι .
—Τόσοι πρεσοί σκούρτσοι βρε Πάνο ;.
—Ο 'σι έχα ιδέα όσα μπορού να κατσάρε κχίπτα, αλλά ενεί θα νι ξανααλήου, έμε έχουντε δουλεία με το καμάκι με το πφείρσιμο ..
—Πάλι με το καμάκι ;
Τσαι παθήτσερε έχου έσι χούρε να καμέρε;
—Ενεί Λενιώ
Ο θα καμέμε χούρε ;
—Τσι θα καμέμε τότθε βρε Χριστσιανέ του Θεού
—Ενεί θα οργούμε τα μαλούτςια τθα Τσακωνόπουα τσαι τθου Τσακωνοπούλε ..
—Ήμαρτον Έωνη μι , να ποι λίγο κρυάδα να σφίξει λιγάτσι ο εμαλέ σι ορή κακότθο αδερειάτζε , λαπά ενάτθε …
—Σάματσι έσι ξέρα τσαι τσίπτα άλλιου εκιού ;
Αλλά το να κοροϊδέμπτζερε ποίε ντ'ενι κιάνου ….
—Βρε τσι όργουμα να ποίερε τθα μαλούτςια ;
Μπάτσε έσι φυτθέ;
Τσαι τσι θα πφείρερε …..Σίκαλη;
—Θα οργούμε τα μαλούτςια σου τσαι θα πφείρουμε τα γρούσσα νάμου ..Όλε το τσαιρέ
Θα σι προσέχουμε θα σι βάλουμε το λίπασμα σου, θα σι βοτανίζουμε, να μόλει ο Σερικχή να σερίτσουμε .
—Αααχ Βρε Πάνο τα βάμματα θα σπουρίξου !!!
—Άφε τα βάμματα τσαι ποίε γκανιά δουλεία
…..Όμορφο συνταχινά τθα Τσακωνιά τσαι σε όλε
Το κόσμο …..
……………Εμέ Νιούντε Τσακώνικα ……………
Ο Χριστέ Αναστάτθε
Α συνέχεια πιο το ποίμα .
Έα καμάρι μη ογή τσε ταν ικχάρα σύκχριου
Τα ιίτα τα απογδήνια εζού για να ση κχρίσου .
Κχαμπάησε το χερόημανε τ' άχανα βάλε τάσου
Να ση κχρίσου τσε να ση στεγνού θελίε να ση φκειάσου
Να μακούει για τα κα Τσε να νη μοσκοκχρίσου ….
Για ύο α Στάμο , α Νικοού , α Τούλα α Βασίλω ,
Α Ατζελικώ α όμορφο α άξιε τσε κονκύλω…
Όλοι γιομήκαει για κα οράτθαει κουβεγκιάνει.
Ποτσούτθαει του κουνίλε σου του τσέλε σου να ζάνει .
Όμορφο Σάμπα να έχετε
Εμέ Νιούντε Τσακώνικα ,
….Εμέ Νιούντε Τσακώνικα …………
Έδαρη το μαγέρεμα ένει γινούμενε τα κουζίνα , τσαι όχι τα γωνία .
Φανταχτεροί κατσαρόλε αντικαταστήαει τα λουπάϊα .
Οι λεβέτοι εχάτθαει ,
Αχρήαστοι πλέα … Οι κούβελοι για το ζύμουμα τσαι το κχρίσιμο εχάτθαει τσαι
Τα θέση σου άτζε το πλυντήριε , το κανάϊδι με τα μανταλάτζα αναπληρούτθε
Με το στεγνωτήριε .
Τα θέση το νεροχύτα άτζε το πλυντήριε για τα πιάτα .
Τα θέση τα κχιάνα νι άτζε α ηλεκτρικά εστία.
Τα θέση του φούρνου για του κίτθε ,
Για τον άντε , για το
Φτάμα γενικά νι άτζε
Α ηλεχτρικά κουζίνα .
Ένα σύψιμο το κουγκί τσαι οα έτοιμα .
Ξέχα το προσάναμμα , του κχριανίδε , του νταβελοί , τα φουσάματα , το βρέχο , τα κρυάδα τον ήλιε .
Έδαρη
Τάσου τα τζέα ντοι με τον κλιματισμό ντοι με τα τηλεόραση ντοι
Έδαρη μονοτάρου έσει πορού να φκειάσερε  διαφορεκιτσοί σμοί .
Τα σταμνία τσαι ένταει αναπληρούτθαει με όμορφα φανταχτερά ανοξείδουτα .
Α λεκανίδα τσαι το παστσήρι με όμορφα μπολ
Το φανάρι με το ψυγείε .
Το ένα τσαι δύου ντουλάπια με σειρά από ντουλάπια με πανέμορφοι μαρμαρένιοι , ή γρανιτένιοι πάτζοι .
Α κουνία τσαι το τασιούλι για ύο
Τσαι ένταει εχάτθαει .
Εξ άλλου τσι να σι ποίερε .
Το ύο μπόλικο σιονιστέ ή ψιουχρέ τάσου τα τζέα , όσιου
Για το τασιούλι
Αντικαταστάτθε απο δεκάδε ποκήρια .
Μιτσά , ατσά , μιτσούτερα όα τα μεγέθη τσαι είδη .
Το σουσούλι ανύπαρκτε.
Ο σοφρά ανύπαρκτε τα σκαμνία ανύπαρκτα .
Τσαι όα αν εχάτθαει , α γρούσα έν' απαραμούα
Λιγάτσι παραγκωνιστά, μα μέλλον έν' ορούα .
Α ΣΥΝΕΧΕΙΑ ΤΑ ΙΣΤΟΡΙΑ …
Έμαε δουλέγκουντε σε εργοστάσια , σε γαλαρίε , σε γραμμέ του τρένου τσε ότσι δήποτε άβα δουλεία .
Κάθε Τσιουρακά έκει αργία .
Κάθε σύνταχα έμαει κίντε γα τσε καφέ.
Για μεσαμέρι  μπατάτσε , μακαρούνια , κουτσερά τσε σκέτοι σούπε .
Για αργακινέ κχάμποσοι φιλέρε άντε με μαργαρίνη  .
Οι  γουναίτσε να μού είγκιαει φερκχουμένει πρεσιού κά .
Αφού να μου είγκιαει δείντε τσε συμπλήρουμα , παρατάνου μπατάτσε , μάβα τσε ότσι άλλιου είγκιαει έχουντε .
Άγκαμε τσε θάρη μαζύ σου τσε σε έμαει ρωτούντε : πφούρ είνει  τα πράματα ;
Για να αρίκχουμε τον απογημό
( ΚΡΙΚ-ΦΕΡΤΙΚ ): ο πόλεμο θα τελειούει …..
ΤΣΙΟΥΡΑΚΑ  του Οχτώβρη  .
Να έχετε νία όμορφο ΤΣΙΟΥΡΑΚΑ .
Εμπήκα πάλι ένα Σταυρέ , δάκρυα εκαταβήκα ,
Με δάκαει το πρόσωπο τσε ουρλιαχτέ τσαφήκα .
Κοτρόνι τα καρδία μη , το γιουρισμό αρχινήα
Τσε δίχως καν να νη σκεφτού , εφύγκα με τα νία .
Εσούκα έως το Σταυρέ , τσε κίσου εγιουρία
Θαυμάνη για άβα νιά βοά τσε νια 'ποχαιρεκία …….
Το τέλη απο το ποίμα .
Το ποίμα ό τελειούτσε , ΕΜΕ έχουντε δουλεία ,
Τα γρούσα να νη βάλουμε , ταν ίσιε τα πορία …..
ΤΣΙΟΥΡΑΚΑ  του Αωνάρη το  .
Έκει φκειάνα κομπρέσε , μπάςα με απλά εργαλεία όπφου το λιτρίδι το χερόμυλε , το τουλοπάνι , το τσατζήλι , το γουιδί.
Έκει μοσχονιουρίζου όλε ο οντά , απο τα βότανα τσε τα νηρωϊδικά .
Γκανένα απο έταει τα βότανα ο 'κει έχουντα ημερομηνία λήξεως .
Αγριοβότανα καθαρά απο λέλουδα τσε άνθη απο τον τόπο νάμου .Βότανα πφι το καθένα έκει γκριούφουντα τα δικά ση θεραπευκικά ιδιότητα .
Ο χαμόμηλε , το τσάϊ , α αγριάδα , ο φασκόμηλε , α τσιρκουνίδα , το δεντρολίβανε , α μέντα , α λουίζα
Ο μάραθε , το αγριόσκουντε , το θρούμπη , τα σπαράτζα , α λεβάντα , α ματζουράνα , το ρείτσι , α ριούγανη , τα βατόμουρα , ο σιναπόσπορε , τα ανθοπέταα απο το τριαντάφυλλε τσε τόσα άβα πφι ο 'με ξέρουντε τσε νιουρίζουντε σάμερε ..
Ενει καμάρι να νιλήνει ένα ξένε τα γρούσα νάμου ένει όμως ντροκή το να μη νη νιλήνουμε ενεί …
ΜΕ ΑΓΑΚΗ .
ΕΝΕ ΝΙΟΥΝΤΕ ΤΣΑΚΩΝΙΚΑ …..
Οι δύου Σέμπροι είγκιαει έγκουντε συνταχούλια τα χούρα .
Μπρι Τσινήωει , είγκιαει ποίντε το Σταυρέ σου τσε ταν εφτσή :
Κα χρονία .
Ύστερα ο νοικοτσιούρη έκει γιομήνου νία τέστα με πφράμα τσε έκει ποίου το πρώκιου πφείρσιμο .
Είγκιαει ζέγκουντε τα ζώα τσε έκει τσινούντα το καμάκι .
Ο Ζευγολάτα με τα νία χέρα έκει ίκχου ταν αλετροχέρα τσε με ταν άβα τα κακιστροδέματαγια να καθοδηγήνει τα ζώα .
Τα αβάτζα είγκιαει γινούμενα το ένα κοντά το άλλιου.
Καθώς ο ένα έκει κάμου ο άλλε με τα τσία έκει στσεπάζουτα αβάτζα έτρου για να στσεπαστεί όλιου το πφράμα .
…Κα ΤΣΙΟΥΡΑΚΑ να έχετε .
Βοηθήνετε τουρ ανήμποροι …..
Άμα α γρούσσα ο νιληθεί χατέ θα ζάει το πφράμα
Τσε τότθε θίλοι μη καλοί ατςέ θα 'νέι το Δράμα…..
ΤΣΙΟΥΡΑΚΑ του Σερικχή  .
Τσιουνέρ έσει;
Ποιανού είσαι ;
Ποίερ ένει ο αφέγκη ντοι ;
Πφουρ είνει αούντε τα Μάτη ντοι ;
Ταν αϊθα ντοι πφου νι είνει αούντε ;
Τσι δουλεία έσει ποίου ;
Έσει έχου κα δουλεία .
Ο παππού τσαι α μαμού είνει τα ζωή ;
Ο παππού τσαι α μαμού είνει ακόνη τα ζωή
Σεκλεκισκουμένοι είνει , για τα γρούσα μη χαϊθεί …
Οι νέοι όμως Τσακώνοι ο θα αφήωει να πφουντεϊθεί…
Κα ΤΣΙΟΥΡΑΚΑ
ΤΣΙΟΥΡΑΚΑ  του τςυγητή  .Εμέ Νιούντε Τσακώνικα
ΤΣΙΟΥΡΑΚΑ  του Τςυγητή  .
Απέ χαϊθεί το όνειρε , χαϊθει τσε α Ελπίδα
Τα γρούσα θα νη άρει ο φουσού θα νη άρει α καταιγίδα …
Ο Αφέγκη μη , μάστορα τα κανίνια , έκει έχου μπητέ ουκ ολίγα για να μπορέει να ζεί ταν οικογένεια ση .
Τα λίγα κχινά ου 'γκιαει αρτσετά για να προσφέρει τα ανατζαία ταν οικογένεια ση .
Α Μάτη μη έκει δουλέγκα μέρα νιούτθα , μάζουμα χαρούπια , ελήε , σκάψιμο του χούρε , το βοτάνισμα , το σέρη , για να εξοικονομεί το Άι τσε το φαέ τα χρονία .
Τα νιούτθα έκει υφαίνα πρέγα , νέσα πιςαματούκχα .
Τα υπόλοιπα έκει πρέπουντα να αγοραστούνει .
Ίιτα , τσέρβα ,τσε το καθημερινέ φαΐ .
Τα λίγα κχινά πφι έκει έχου Ούγκιαει δείντα νη πρεσσά έσοδα .
Απο ανάτζη έκει ποίου κανίνια λαθραία του πλέτεροι βολε.
Ο Αφέγκη μη έκει λάτρη τα φύση .
Ποτε ο 'κει καταστρέγκου το λόγκο .
Πάντα έκει κόφου τα χοντρά κάβα τσε έκει αφήνου τα άβα να ναθούνει
……..Εμέ Νιούντε Τσακώνικα…..
Τσιουρακά  του Νοέμπρη  .
Α Τσακωνοπαρέα με του νέοι……
……..ΤΣΑΚΩΝΙΚΑ ΜΕ ΤΟ ΠΑΝΟ …..
Πφουρ εζάτσε α αμέρα ντοι σάμερε ;
Να ντ' αλήου κα έκει αλλά νί ένει έχου αβρατθέ λιγάτσι
Σαν τσι αβράερε δηλαϊδή
Αβρά νια μιτσά κρυάδα ο καταβήτσερε
Πφι ένει τσαι συναχουτέ
Τσαι τσι εκάνερε όρεγη να ντι καμαρούμε , να κχολίτσερε όλοι νάμου ;
Ο'νει τσαι του θανατά δα ;
Ναι αλλά γεράδε αντροίποι έμε άμα κχολίτσουμε όλοι νάμου έτζε να ξεμπλέξερε …..
Να φύτσου τότενες μαθέ
Έτζε τα τζέα κίε κάνα φασκόνηλε τσαι βάλε τα γρία ντι
Να ντι τςίψει με νόπλεμα ….
Θέα ένει καοπέραση , α γρίππη τσαι α κρυάδα
Όπφου τσαι τα Τσακώνικα , να νιλήνουμε αράδα….
ΤΣΑΙ ΜΕ ΥΓΕΙΑ ΣΕ ΟΛΟΙ ΝΑΜΟΥ….
Του χρονιάρε αμέρε ό 'κει υπάρχου φούρνε πφι να μη καπινίζει .
Όλοι οι φούρνοι δέσουντε τσε καπινίζουντε .
Τα Χριστούγεννα είγκιαει φταίντε τα Χριστοψούματα , τα Βασιοκολιούρα , τουρ Αποκρίσιε το κρίε , τα Αμπρία του Αμπρογριτσέλε με τα Κοτσινά αβουγά τσε τα σκέϊδα του Σταυρού τσε τα άβα πουνίδια .
Α γειτονία όα έκει νιουρίζα άμα έκει καπινίζου ο φούρνε .
Τσε χοντάτε να έσα , τσε ανορεξία να έσα έχου , α νυρουιδία απο το φτάμα του άντου άκει να ντη ανοίτσει ταν όρεξη .
Νία γουλία σονιστέ πρότςουμα τσε ένα παξιμάιδι σονιστε , τα θιλέματα για του γειτόνοι .
ΚΑΛΕ ΞΗΜΕΡΟΥΜΑ …ΠΑΝΤΑ ΜΕ ΥΓΕΙΑ …
ΤΑ Σίταινα Εκιούβα , μα πφι να μη φάει α ούβα .
ΤΣΙΟΥΡΑΚΑ  Αγούστου .
Το τσαινούρτση σκολείε εδούτσε ζωή το τόπο .
Ενούτθε με το αγκομαχητέ από το μύλε του Παπουλάκου
Με τα μουρμούρα από το ρυακούλι με το τρεχούμενο ύο .
Το  ο ευεργέτα Τροχάνη δωρήε το χκίριε τθο Δήμο
Λιμναίων
Από ότσι ένει δενάχουντα από τον αριθμό  συμβολαίου με τον όρε το χκίριε να απαραμάει
Σαν σκολείε το χωριουδάτσι Σαπουνατσαίικα… Έτρου λοιπόν έγκεινη το χκίριε ελειτουργήτσε σα σκολείε τθα κοινότητα του Σαπουνάτση
, Από
Το  ως το  τσαι ο δάσκαλε έκει πλερουκχούμενε από
Το Δήμο Λιμναίων
Έκει μονοτάξιε σκολείε του Δημοσίου .
Τα καμπτζία πφι ίγκιαει έγκουντα το σκολείε το  ίγκιαει
Νατα ….Οι τσέλε προς το κάμπο όλιου τσαι πλέτεροι χρόνε με το χρόνε .
Έτρου λοιπόν αποφασίστε να χκιστεί νέο χκίριε
Τθο ενδιάμεσε του δύου κοινότητε .
ΦΛΕΒΑΛΡΗ του  διαλύτθε ο Δήμο Λιμναίων
Τσαι πλέα έμαι έχουντε κοινότητε .
Καλε Ξημέρουμα
Τσιουρακά του Αμάη
Για του νέοι  : του Πάνου Μαρνέρης
Τασιούλι
Κουνία
Κουνίντου
Κουίζου
Κούνιχο
Κούε
Σοφρά
Σταμνί
Έτθα όρκο μι τσαι φέρε ένα τασιούλι ύο νά 'χερε ταν εφτσή μι
Γιόμισε δύου τασιούλια ύο από τα κουνία τσαι βάλε σι όρεγη το σοφρά να μη τθένουμε όα ταν ούρα
Άρε τα κουνία τσαι έτζε να νι γιομήσερε με ύο από το κηγάϊδι
Τσι έσι κουνίντου ;
Ένι κουνίντου ένα τασιούλι ύο
Τσι επαθήτσερε τσαι έσι χαού κόσμο με του κουητοί ντι ;
Έτενη ο Ανάργυρε κούνιχο ζωή ένι περαήχου
Ορή αηδάε το σταμνί του αΐου τσιόα
Δέει το κούε ντι θα κατσεί γκάνα άντρωπο τσαι θα ερέσερε τον εμπιά ντι
ΤΣΙΟΥΡΑΚΑ  του Μάτζη το  .
ΤΣΑΚΩΝΟΠΑΡΕΑ ΜΗ  συνέχεια τα ιστορία με τον ΠΑΝΟ ΜΑΡΝΕΡΗ ..
Τσε μόλις οι αχκίνε του βασιλήα ήλιου είνει σκορκίχουντε το φώς τα χαρά τσε ταν υγεία , το λιμάνι ένει αρίκχουντα τα δικά ση ζωντάνια .
Άλλοι ψαράδε είνει φύντε με του βάρτσε σου , άλλοι να τθαήσουει τα δίχκυα , άλλοι να ξερίσουει τα παραγάϊδια τσε άλλοι γιουρίζουνται απο το ψάρεμα .
Κατσατοί τα καρεκλάτζα σου οι ερασιτέχναι με το κάνι του Χέρε , είνει δίντε όα σου τα προσοχή τσε έγνοια για κάνα τσίγκισμα .
Τθαΐχουντε , δολούκχουντε ,ανεμούκχουντε , ξαναανενεμούκχουντε .
Τσε παραμονέγκουντε .
Έγκεινη να μου ένει ποίντα να σκεφτούμε το παρακάτου : Του τσυνηγού τσε του ψαρά το πιάτε δέκα βολαί ένει άειδε τσε νία βοά γιομάτε …
ΚΑΛΕ ΞΗΜΕΡΟΥΜΑ ΤΣΕ ΜΕ ΥΓΕΙΑ , ΟΜΟΡΦΟ ΤΣΙΟΥΡΑΚΑ .
ΒΟΗΘΗΝΕΤΕ ΤΟΥΡΚΙΑ ΑΝΗΜΠΟΡΟΙ …
Τσιουρακά  τουΔετσεμπρη .
Νία ωραία επίτσαιρε ιστορία από τον μακαρίτα το τσείε Νικόα Γκουβούση
( Δέπη ) ..Αποθανακιστέ από Γιάννη Κορόγο .
…………Καλε μήνα σε όλε το κόσμο ……….
ΤΣΙΟΥΡΑΚΑ  του Δετσέμπρη
ΤΣΑΚΩΝΙΚΑ με το Πάνο .Το Μουάρι του Παπάγιωργα.
Διαστσευή τσαι γραφτέ τα Τσακώνικα από τον Πάνο Ναρνέρη .
Τθου γεροντούτεροι του Τερού ο Νικόα ο Γκουβύση ( Δέπη )
Πφι εσκωρέτθε του - ,
 Χρονού , έκει γνωστέ σε όλε το Τερέ για ταν αγάκη πφι έκει σέφου τα ψιούχα σοι για τον τόπο σοι τσαι τα δίψα σοι για μάθηση σε ότσι έκει έχουντα να ποί με
Ταν ιστορία του
Τόπου σοι ..
Έκει πάντα όρπα , να βοηθεί με τα όσα ιστορικά έκει ξέρου για το τόπο , τον όκοιε μουσαφίρη , γρουσσοόγο ,αρχαιολόγο, λαογράφο ή οκοιε δήποτε άλλε έκει ψαφού να ερέσει κάτσι από το πλούσιε τσαι αναιχτίμητε πλούτε τσαι θησαυρέ τα Τσακωνιά .
Αν τσαι οι γραμμακιτσοί σοι γνώσαι ίγκιαει πρεσιού λίγοι , έγκεινη ο εμποϊδήε
Τθουρ ανησυχίλε
Σοι να ψαφήνει τσαι να ερέχει τσαι να κχαράχει το φώς τάσου από ανιούριστοι σκοκεινοί πατροπαράδοτοι αξίλε .
Έκει τσοινωνικό ,τθα παρέα ευχάριστε , φιλόκιμο ,τσαι θιλόξενε.
Έκει περατέ από όα τα χωριουδάτζα τα Τσακωνιά ,πάντα οπά σε όα τα γλέγκια τσαι πανηγύρια ,μαζούκχου έκει ότσι έκει θεωρού χρήσιμο , γραφτέ ή άγραφτε
Για ταν ιστορία τα Τσακωνιά .
Καλέ ξημέρουμα τα Τσακωνοπαρέα τσαι σε όλοι νάμου .
ΕΜΕ ΙΟΥΝΤΕ ΤΣΑΚΩΝΙΚΑ
Α συνέχεια
( Το κάλεσμα το παρακαλητέ )
Πάντα να καμαρούτσετε , το ότσι έτθε Τσακώνοι ,
Γιά τά γρούσα τα ΤΣΑΚΩΝΙΚΑ ,πάσιου τσε πιο πρεσιού ακόνη .
Τα 'νιάματα σ' ετθε έχουντε τσι έτθε περιμέντε;
Νία προσπάηθα ποίετε , αν όχι , έτθε φταίντε..
Έατθε θίλοι μη καλοί , σ' εμού όλοι νιε νη αού
Έατθε καού να μόλετε, νη μου ένει παρακαού.
Μόνιου μαζύ τσε Μονοιαστοί , τα γρούσα θα κχοντούμε
Εμέχουντε υποχρέωση , να νη αναβοιούμε
Τσε θα ση καταφέρουμε Τσακώνοι να νη οράτε
Τα ψιούχα νιούμου τα φωνά , όλοι νιούμου να νιάτε .
Όρκο μαζύ να ποίουμε τα γρούσα όλοι να νιάμε
Του δόξε ση να νη φέρουμε τσε μπρι νη μετανοιάμε…….
ΚΑΛΕ ΝΙΟΥΜΟΥ ΞΗΜΕΡΟΥΜΑ ΤΣΕ ΠΑΝΤΑ ΜΕ ΥΓΕΙΑ
ΤΣΕ ΝΑ ΕΤΘΕ ΠΕΡΗΦΑΝΟΙ … ΓΙΑΤΣΙ ;;;
ΕΜΕ ΤΣΑΚΩΝΕ ΤΣΕ Εμέ Νιούντε Τσακώνικα ΤΣΑΚΩΝΙΚΑ.
Οι ρόγε απο του βότςιου το Σερνιάλι μαραινουμένοι τσε τα καϊδία το λόγγοι ψυχομαχούντα .
Κάθε τσαινουρτσία αμέρα τσε νία τσαινουρτσία ελπίδα .
Του κάκου όμως .
Έκει περούα τσε έντανη σαν τουρ άλλοι με δίχως βρέχο .
Γκανένα σύγνεφο , γκανένα σημάϊδι , τσίπτα ολότελα .
Σάματσι κάποιε εκαταράτθε το τόπο .
Το ύο από του βρύσε στερέκουντα τσε απο τα κηγάδια λιγοστέγκουντα επικίνδυνα .
Μονάχα σε κάτσι περιβόλια τα μαγγανοκιγάϊδα είγκιαει δουλέγκουντα για να ποκίσουει με του γλυφαούρε , κχάμποσα δεντρικά , ντουματίλε , μελιτζάνε τσε
Κοτσιτίλε ..
ΚΑΛΕ ΞΗΜΕΡΟΥΜΑ , ΟΜΟΡΦΟ ΤΣΙΟΥΡΑΚΑ .
Ζάμε τσε το Κρυονέρι , το πεντάμορφο λημέρι …
Ο άντρωπο , το άγο , ο βού, τσαι ο κούε .
Ο Δία σαν επράε τον άντρωπο νι εδούτσε λίγοι χρόνου ζωή .
Έντενη όμως με ταν εξυπνάδα σι εφκιάτσε τσέα τσαι άμα έκι παρήντα το βαριού χειμωνικό έκι αραμού τάσου έντανη
Νια βοά πφι έκι πρεσά κρυάδα τσαι έκι κχαμπαίνου το άγο ο 'κι αντέχουντα τα κακοτσαιρία.
Εζάτσε λοιπόν τον άντρωπο τσαι νιε παρακαλέτσε να νι βάλει τάσου τα τζέα .
Θα νι ποίου επέτσε τότθε ο άντρωπο αλλά ένι πρέπουντα να μι δείρε κχάμποσοι από του χρόνου ντι πφι είνι γραφτοί να ζήερε
Όγο του ότσι α κρυάδα ό 'κι αντεχουμένα το άγο νι εδέτθε με ατςά χαρά.
Σε κχάμποσιου εκάνε τσαι ο Βού τσαι ο άντρωπο εμποίτσε το ιίδε , εκχαράε από το βού κχάμποσοι από του χρόνου σι .
Ο αλικογκίε να μόλει τσαι ο κούε .
Τσαι από έτενη εκχαράε το ιίδε .
Από τότθε τσαι ύστερα ο άντρωπο ένι ζού πλέτεροι χρόνου από ένταει τα ζώα τσαι :
Άμα τσαι ο άντρωπο λοιπόν ένι περαήχου το αρχικό σι στάδιο πφι έκι ουριστέ από το Δία ένι σουστέ τσαι καλέ , άμα εν περαήχου του χρόνοι του αόγου ο 'νι πατού χάμου από τον εγωισμό σι , άμα ένι περαήχου του βου ένι Θέου να ένι το αφεγκικό τσαι άμα
Του κουνέ ανάποδε τσαι γκρινιάρη .
Έντενη ο μύθο ένι μπορού να χρησιμοποιθεί για γέρου μίτζερε τσαι γκρινιάρη..
ΚΑΛΕ ΞΗΜΕΡΟΥΜΑ ΤΣΑΙ ΜΕ ΥΓΕΙΑ ΣΕ ΟΛΟΙ ΝΑΜΟΥ …
…ΤΟ ΑΝΙΛΗΤΕ ΥΟ …… ΤΟΥ Γιάννη Κορόγου
Γραφτε τα ΤΣΑΚΩΝΙΚΑ από το Πάνο Μαρνέρη .
Για το αθάνατε ύο ένει
Κιστίου ότσι όλοι μιτσοί
Τσαι ατςοί έτθε έχουντε
Νιατέ κάποιε ιστορία ή παρανύϊθι .
Μπαήντα έκει από νία πηγή , ( αβρική) αναμεταξύ  σίνοι πφι ίγκιαει ανοίντουντε τσαι κλείντε… Ξακουστά τσαι ονουμαστά βασιλόπουα ίγκιαει έχουντα πλερουτέ με τα ζωή σου τθα προσπάϊθα να κιάσωει τσαι να άρωει από το αθάνατε ύο .
Ο μόνε πφι νιε κατανέτζε έκει ο Μέγα ( ατσέ ) Αλέξαντρε με το ογλήγορε
Σοι το άγο το Βουκεφάλα.
Όσιου για το ανίλητε ύο
Έκει φανερουκχούμενε κάθε χρόνε το Τερέ , αλλά τσαι τα άβα Τσακωνοχώρια ταν
Αμέρα τα Ανάληψη του Χριστού .Οι ποιο γεράδε θα νη θυνήχοντε , οι νεούτεροι ο θα νη νιουρίζωει γιατσί με το Πέραμα του τσαιρού , με όλιου έγκεινη το ανακάτουμα τθο σαμερινέ τρόπο ζωής
, Εστερεύε τσαι έγκεινη : το ανίλητε ύο .
Ένει απαραμούντα όμως τθα θύνηση νάμου σ' ενεί του παλαιοί πφι ενιουρήαμε του προφητικά τσαι μαγικά σοι κατουρθούματα
Τσαι να μου έκει έχουντα δουτέ
Χαρά τσαι χώλιαμα….
ΝΙΛΗΝΕΤΕ ΤΑ ΓΡΟΥΣΑ ΝΑΜΟΥ, ΕΝΕΙ ΧΡΗΕ ΝΑΜΟΥ ..
Α Μπαρμπαρίνα με το Πάνο.
Ουουου κάψο εγγονέ .
Εκιού έσει νατά
Ροςφάϊ
Παππού τσι ένει το ροσφάϊ ;
Έσει βρετθά έσει νατά
Παπάτσι .
Α ναι εκαταβήκα παππού ροσφάϊ , μούστσεμα
Κια βρέτθερε σιάτη μοι ;
Τάτσου ένει βρέχου πρεσιού παππού …
Ναιαιαι ,ο καταβήκα νι , αλλά να μη ντι αληκοκγίχου
Έτζε να
Άτσερε να μπάτσε τσαι αβράτσερε καννιά πούντα τσαι
Πάθουμε κανιά τςεραΐα…..
Τσι ένει α τσεραΐα παππού ;
Έτζε μπάλε τα βρετθά ιίτα τσαι θα ντ' αλήου , έτζε δρόνια …
Να εκάνα τσι θα αλεί τσεραΐα τσαι δρόνια ;
Τσεραΐα
, Πφι όνει αραμούντα τσίπτα , εκιάτσε α πλεύρα κχάρα
Τσαι έδαρη ένει τσεραΐα , αλλά όρεγη ένει μεταφορικό
Τσαι ένει εννοούντα ..
Συφορά , Ογή πφι σ' έμε αούντε α τσεραΐα ένει συφορά .
Τσαι το δρόνια παππού
Το δρόνια σιάτη μοι ένει το ογλήγορα τςάχε δρόνια , τςάχε ογλήγορα .
Ευχαριστούα πρεσιου παππού .
Τσίπτα καμπτζί μοι έχε ταν εφτσή οι ……
Με υγεία ….
ΤΣΙΟΥΡΑΚΑ  του Οχτώμπρη  .
Α Τσακωνοπαρέα..
Όσοι είνι ποίντε ταξιίδα τθα θάασσα ,είνι
Αρίκχουντε για συντροϊθία κουνάρια νη
Κατσιούλε
Για να περαήχωει κά .
Ένα έκι έχου παρτέ μαζί σι νία μαϊμού .Σαν εσούκαει το ακρωκήρι Σούνιε ετθάτσε ατσέ τσύμα …
Το παπόρι αναποδογιουρήε τσαι όλοι ίγκιαει παλαίγκουντε να σουστούνει με κολιούμπι .
Το ιίδε τσαι α μαϊμού ..
Ένα δελφίνι σαν οράτσε τα μαϊμού , νι επεραήε για άντρωπο , νι εβαλήτσε τθαν ίσα σι για
Να νι μπάλει
Τα στερία .
Άμα τσαι εκοντοζυγούκαει τθο Περαία το δελφίνι εκχαράε να μάϊθει άν
Έκι από ταν Αϊθήνα .
Ναι !!
Απογήτθε α μαϊμού τσαι ένι από ατςιά τσαι αμπρά σεριά .
Το δελφίνι τότθε νι ερωτήτσε άμα έκι νιουρίζα τον Περαία .
Μαϊμού νι εφαγγήστε ότσι ο Περαία έκι άντρωπο γιάκεινη απογήτθε: Ναι τσαι ένι καλέ μι θίλε…
Το δελφίνι εθυμούτσε με τα ψευκία , εμποίτσε νία βουτθία τσαι α μαϊμού επρίτθε .
Ο μύθο ένι θέου να
Αλεί ότσι : άμα ό'σι νιουρίζου ταν αλήϊθα , μη κιστήνερε ότσι θα κοροϊδέψερε τον άλλε .
………..Καλέ ξημέρουμα σε όλοι νάμου…………….
………………………….Εμέ Νιούντε Τσακώνικα……………………………
ΤΣΑΚΩΝΟΠΑΡΕΑ ΜΗ   (Ο ΧΡΙΣΤΕ ΑΝΑΣΤΑΤΘΕ )
Οι χρόνου περάκαει .
Τα καμπτζία σου ατσαιρέγκαει , επαντρεύταει τσε ανοίαει τα δικά σου νοικοτσιουρία .
Σε εδούκαει τα περιουσία σου όα , α τσεία α Γιωργού με τον άτςωπο ση , μαζυ με ταν εφτσή σου .
Για μιτσή στήριγμα , εκχοντούτσε α τσεία α Γιώργου με το τσείε το Γιώργο , δύου μερεδούλια χούρα με κχάμποσα δεντρικά .
Ελήε για το αούλι τα χρονία σου τζε κχάμποσοι χαρουπίλε για να Βάνουει κάνα παρούτςι τα μπρούσα σου απο το πούλημα τα χαρούπια ..
Όρεγη τσε κχάμποσοι χρόνου α Τσεία α
Γιωργού εχηρεύε .
Εχάτσε το σύντροφο ση .
Του όγου ση έκει  χρονού , αλλά έκει κχοντουκχουμένα κα .
Έκει έχα τα σβελτάδα ση τσε τα σπιρτάδα ση τσε έκει ποία όλοι ση του δουλείε …..
..ΚΑΛΕ ΞΗΜΕΡΟΥΜΑ ΜΕ ΜΠΟΛΙΚΟ ΥΓΕΙΑ …
Καούρ εκάνατε τσε καούρ ερέσμαει για το κόψιμο τα Βασιοκολιούρα .
Έντανη α αργακινά ένει για τα καμπτζία νάμου , τα Τσακωνόπουα τσε του Τσακωνοπούλε .
Συγχαρητήρια τσε μπράβο νιούμου καμπτζία μη ..
Συγχαρητήρια τσε του γονείε τσε σε ένει ευχαριστού το καθένα χουριστά πφι μη είνει εμπιστεγγουμένει με τα καμπτζία σου .
Τα καμπτζία απο το νηπιαγωγίε , απο Δημοκικό τσε απο γυμνάσιε .
Επίσης ενει ευχαριστού θερμά τα δασκά νάμου Γιωργία ( α οποίε ένει απουσιάζα σάμερε ) το παπα Νιχάλη , τα Θωμαή Σαπουνάτση , τα Λένα Λαλουδάτση α οποίε ναι μεν ο 'νει ξέρα τα Τσακώνικα , αλλα ένει επαγγελματία νηπιαγωγό τσε τα καμπτζιούλια νη είνει λατρέγκουντα .
Αλλα πλέκιεριου ένει θέου να ευχαριστίου τα καμπτζία .
Υζοί τσε σιατέρε μπράβο τσε συγχαρητήρια νιούμου χίλιοι βολαί .
Εμα θέου να οράου όα τα καμπτζία , ειδικά απο το Γυμνάσιε , να παρήτθωει τα μαθήματα .
Να μόλοει γιατσί ένταει τα καμπτζία είνει πλέα
Καταβαίντα ότσι α γρούσα ένει πρέπουντα να συνεχιστεί , είνει καταβαίντα ότσι ένει κομμάκι τα κληρονονία σου , κομμάκι τα ιστορία του τόπου .
Το να νιλήνερε Τσακώνικα ένει προτέρημα .
Όλοι νάμου έμε Έλληνε τσε έμε εχουντε τα πιό ζηλευτά ιστορία το κόσμο .
Ενεί οι Τσάκωνε Οξόν το ότσι έμε Έλληνε , ΕΜΕ έχουντε τσε κάτσι παρατάνου .
ΕΜΕ ΤΣΑΚΩΝΕ ΕΛΛΗΝΕ ΤΣΕ ΕΜΕ ΕΧΟΥΝΤΕ ΤΣΕ ΤΑ ΚΑΤΑΔΙΚΑ ΝΑΜΟΥ ΓΡΟΥΣΑ .
ΕΜΕ χρειασκουμένοι τα βοήθεια νιούμου τσε να κοκιάσετε όλοι τα μαθήματα νάμου .
……ΧΡΟΝΟΥ ΠΑΣΙΟΙ ΤΣΕ ΚΑ ΧΡΟΝΙΑ …..
ΤΣΙΟΥΡΑΚΑ  του Οχτώμπρη  Τσακωνοπαρέα μοι …
Τα Παλιόχωρα ο Άγιε Γιάννη ( του Ιούνη  ) ένει από του παλαιουτέροι Αγίουνε .
Εχκίστε γιούρε το  .
Ισως να ένει τσαι ο μόνε Αγιε πφι εσούστε από του κχάρε του Ιμπραήμ .
Α Παλιόχωρα ένει  καταστρεφτά  βολαί  .
Νία από του Σταυροφόροι τσαι νια από του Τούρτσοι .
Είνει θέντε να αλήνωει ότσι Παλιόχωρα έκει έχα σαράντα Αγίουνε .
Ο Άγιε Γιάννη ένει ο ένα πφι απαραμάτσε .
Τθα Σοχά τα Παλιόχωρα το  εχκίστε  ο Άγιε Δηνήτρη .
Τελευταίο αφήκαμε το Μοναστσήρι τα Καρυά .
Ένει από τα αρχαιούτερα τσαι με το ατσίτερε νοικοτσιουρίε τσαι ένει αφιερουτέ τον Αγιε Νικόα .
Εχκίστε γιούρε το  τσαι α εικονογραϊθία ενάτθε το  από τουρ  Αναπλιώτε Μόσχου , οι οποίοι πλερούτθαει από τουρ αρχόντοι Κονίκλη .
Ογή τσαι λίγο τσαιρέ ενάτθε γενικά ανανέωση …  Ένει γιορτάζουντα τουρ  Δετσέμπρη , τουρ  του
Αμάη τσαι τουρ  του Ιούλη .
Έγκεινη έκει τσαι το τέλη απο το ταξίδι νάμου .
Τσαι Όρα  κα διαβάτα :
Όρα μπάτσε τσαι άρερε από χάματα Αγίου κοτρόνι
Γιατσί πφε θα ξαναχκιστεί   Θα λειπέψει  ένα κομμάκι .
Αγαπήνετε τον  δίπα νιούμου .
ΤΣΙΟΥΡΑΚΑ  του Απρίλη  .
Μέρα του Μάτζη θίλοι μη έτρου κάπφου με κάνε
Να ζάου ψεά το Μαλαιβό , όρεξη για παγάνε.
Τσε τουρ οχτώ τα σύνταχα ,απ' το Τσέρφο ετσινήκα
Τσε ως να νη καοστσεφτού , τον Άγιε Αντρία αφήκα .
Ε άγκα τον ανήφορε τσε τουρ αναγανίε
Εσούκα το διχάουμα , χουρίζουντε οι πορίε
Τα ίσια μη α Γαστένιτσα , του Καλιοτζή α Σίκενα
Τσε τα σοβά μη ο Πραστέ , α ξακουστά α χώρα .
Τραβήα
Για Γαστένιτσα , σε κχάμποσιου εσούκα
Νιε προσπεράκα τσε έτανη , για Σίκενα εντούκα
Ανάσταση τα γρούσα νάμου .
ΤΟ
Χωριουδάτσι ……
…..Εμέ Νιούντε Τσακώνικα …
Με τα κατσιούα τσαπρουτά το πόρε τα τσελή να απαντέχει τα αφεγκικά σοι να άρει
Τα χάϊδα σου.
Με του κότθε να τςάχωει ντρεουτοί από τα καΐα με τα φτερά ανοιτθά τσαι το τθούμα ανοιτθέ τσαι να προσπαθήνωει να ερέσωει λίγο χωμάτσι για το Λουτρέ σου.
Με τα κοινοτικά βρύση γιομάτα κόσμο
Να απαντέχει να γιομήσει νία κουνία ύο σε τσαιρέ ανομπρίας .
Με τον Άγιε να γιομήσει κόσμο κάθε Τσιουρακά ,
Να έφτσεται ο ένα τον άλλε , να μαθαίνωει τσαι να άσωει
Νέα αναμεταξύ σου .
Με τα ταβέρνα γιομάτα από ατςοίποι να κίνωει τα ρετσίνα σου
Ή το κοτσινέλι σου τσαι ντρεουτοί
Όπφουρ είνει , να λυούτσεται α γρούσα σου τσαι να νιλήνωει
Για τα παγκόσμια προβλήματα .
Μάθετε προσπαθήετε , τα γρούσα να νιλήετε
Τσαι ο θα νι μετανοιάτε , θίλοι μοι να νι οράτε .
Καλεεεεεέ ξημέρουμαααααα
…… Εμέ Νιούντε Τσακώνικα ……….
( Όλιου απουρτέσε , τα Ελλάδα καμπτζία ,πφι σκληρά έτθε πολεμούντε .
Τσε όντως επολεμήκαει με πρωτόγνωρε παλληκαρία οι Τσάκωνε συμπατριώτε νάμου .
Ο κειράε ση ούτε α κρυάδα , ούτε α κείνα ,
Ούτε οι κακουχίλε , αλλα ούτε τσε οι τσίνδυνοι του πολέμου .
Έκει αστράφτα α ψιούχα σου τσε με το άστραμα έκεινη , εφουκίαει του σκοταϊδαστοί σίνοι τσε τα ισιούματα ταν Βόρειε Είπηρο .
( Τάσου τα βόλια τσε τουρ οβίδε τσιτάνει νιάτα , τάνου τον ανθέ σου
Φύγκαει λεβέγκηδε , φύγκαει κορμοί τσε σε άγνωροι εθάφταει
Ερηνίλε .
Όρπα του δύσβατοι τσε κακοτράχαλοι σίνοι τα Πίνδου , Τάσου ταν πρεσσά αντάρα του πολέμου σαν άλλοι Μαραθωνομάχοι ετσιτάνει ηρωϊκα ενώ είγκιαει μαχουμένει οι πατριώτε νάμου .
Καλε ξημέρουμα τσε κα ξεκούραση Τσακωνοπαρέα μη .
Νιλήνετε τα Τσακώνικα , διότσι άμα χαθούνει θα νη έχουμε βάρη τα καρδία νάμου .
Αλλα ενεί ο θα έχουμε γκανένα βάρη : Γιατσι ;
Διότσι : …Εμέ Νιούντε Τσακώνικα ……
……...Εμέ Νιούντε Τσακώνικα……..
Ο Θόδωρε ο Ζαρόκωστα ( θωήνα ) ο Νικόα ο Λαλουδάτση.
( Κόλια )
Ο Στέλιο ο Παπαϊδιά , ο Γιώργο ο Καραβάς , ο Μυλοπόταμο , ο Παππαδόγκονα , είγκιαει οι κυριούτεροι φορτοεκφορτοταί για τα καΐτσια .
Ούρε πρεσσοί ως να γεμίσουει τα αμπάρια τσε το κατάστρουμα ως τα παραπέτια .
Καταπότσουτα τα Τεριώτσιχα καΐτσια , είγκιαει τθαΐχουντα ταν άγκυρα , ανάφουντα τα μηχανή τσε είγκιαει αβατσιάζουντα τα θάασσα , με πλώρη ένα απο τα νησία ή το Περαία .
Ούρε σε έκει αρίκχουντα να ποίουει το δρομολόγιε απο Τερέ ως τα Λεμονάδικα τσε τα καρβουνιάρικα τθο Περαία .
Ατσέ το χτυποκάρδι σου αμα είγκιαει περούντε τα
Τσελεβίνια , Όρπα έκει πάντα επικίνδυνε .
ΝΑ ΕΧΕΤΕ ΝΙΑ ΞΕΚΟΥΡΑΣΤΕ ΤΣΕ ΟΜΟΡΦΟ ΝΙΟΥΤΘΑ .
Εμπαήκα τα Βαστσίνα τσε επεραήα φίνα
Τα Τσακώνικα νιλήκα τσε το κράσο μη εγκίκα ….
ΤΣΙΟΥΡΑΚΑ  του Σερικχή .
Αίσωπο   : του Πάνου Μαρνέρη .
: Το λιοντάρι τσαι α αλεπού .
Νία βοά α αλεπού έκι κοροϊδέγκα νια λιονταρίνα όγο του ότσι έκι γεννούα ένα μόνιου λιονταράτσι τα βοά
Α λιονταρίνα σα νιε
'Νιάτσε νι απογήτθε .
Ναι νιε πέτσε ένα … Αλλά λιοντάρι !!
Διδαχή: αξία ό'νι μετσικχουμένα με το πόσα πρεσσά είνι αλλά το πόσιου κα είνι …..
: Α βασιλεία από το λιοντάρι …
Ένα λιοντάρι ενάτθε βασιλεία τσαι ο 'κι μαειδέ αράθυμο μαειδέ κακό αλλά καόγνωμο τσαι δίτσαιο σα καλέ άντρωπο .
Το τσαιρέ πφι έκι βασιλέγκουντα ενάτθε αντάμουμα από όα τα ζώα για να δούνει χαρά το ένα τθο άλλιου , ο λιούκο τα προβάτα , α Λεοπάρδαλη το αγριόχκηνε , α τίγρη ταν έαφο ,τσαι ο κούε τθον αγό .
Ο αιώνια φοζατθέ αγό επέτσε : πάντα έμα Θέου να μόλει έντανη α αμέρα να έμε όα τα ζώα
Αγακητά …..
Άμα σε νία χώρα ένι υπάρχα διτσαιοσύνα τσαι όλοι είνι δικάζουντε δίτσαια τότθε τσαι οι αδένανοι είνι ζούντε με ασφάλεια …..
ΜΕ ΤΟ ΚΑΛΕ ΝΑ ΞΗΜΕΡΟΥΘΟΥΜΕ ΟΛΟΙ ΝΑΜΟΥ .
Να ποίουμε όλοι το καλέ , αψήφιστα μη νι' άρουμε
Για όσα κα θα ποίωμε , άβα τόσα θα άβουμε
ΥΓΕΙΑ όλοι νάχουμε τσε πιο καλοί ας ναθούμε
Τσε έτρου με χαμόγελε να αλληλοξοικαστούμε .
Τσε ας δετθούμε όλοι μαζύ τον όμορφο Άτζελε νάμου
Πφε θα χαρίσει χαμόγεα τθα προσώπατα νάμου .
Τουρ αγκαλίε ανοίτσετε , τσε το Χριστέ δετθείτθε….
ΚΑΛΕ ΞΗΜΕΡΟΥΜΑ ΚΑ ΤΣΙΟΥΡΑΚΑ
Οράτε μη ξεχένετε ΤΣΑΚΩΝΙΚΑ νιλήτε
Αμα σ' απαρατήετε θα στεναχωρευτήτε
Τότθε λοιπόν νιλήνετε , έτρου ο θα κικραθήτε.
Παρακαλητέ : τσινοποίηετε τουρ υπέροχοι έντεοι
Σιατέρε για ταν όμορφο σου ερμηνεία….
……………… Εμέ Νιούντε Τσακώνικα …………..
Τσιουρακά  του Μάτζη  ..Α Τσακωνοπαρέα.
Διάλογο  : α Σωφερίνα : του Πάνου Μαρνέρη ….
-Λίαιναααα εεε Λίαινα κι έσι ο 'ράτθερε σάμερε ;
-Όρεγη Παναγιώτση , όρεγη ενι παστρέγκα λίγο φακά να βάλου να βράσου …
-Μπαλήτσερε απόφαση ;…
-Για τσι πράμα
Παναγιώτση ;
-Για το τιμονιάρισμα ντεεε .
-Όχι δα όχι ακόνη …..
-Έτζε θα μόλου τσαι εζού …
-Ναιαιαι ,
-Να έμε παρέα
Λίαινα …
-Αμ ο θα έμε παρέα , άβα ούρα εζού , άβα εκιού …
-Γιατσί ;
Άλλιου έγκεινη πάλι ,
-Διότσι το αυτοκίνητε ένα τιμόνι ένι έχουντα , τσι θα ποίουμε , θα νι σούφει α νία καταγή τσαι α άβα καταπά..
-Κα έσι αούα θιλενάδα , όξα πφου με κάνε τσαι σ'ενίου να ζάμε αντάμα ….
Να , να Παναγιώτση να νάχερε ….
-Ορή Παναγιώτση έτζε ποίε του
Δουλείε ντι τσαι σε γκανιά ούρα έα να κίουμε καφούτςι
Τσαι να άλήουμε κάνα ψέμα
-Ναι Λίαινα να ζάου να ποίου ότσι ποίου τσαι να κοκιάσου ….
Κα τσαι όμορφο συνταχινα
ΤΑ ΧΩΡΙΓΟΚΑΝΙΝΑ ……
Διαστσευή απο τον Πάνο .
Σε πρεσοί μερίλε τα περιοχή νάμου , είνει  αραματά ερείπια απο τα χωριγοκάνινα .
Ση είγκιαει σταλίχουντε κατά Τσεροί για να μπάλωει το χωρίγι ,απαραίτητε υλικό για το χκίσιμο τα πέτρινε τσέα , τσε για το πετσίλισμα ( λεκάρισμα ) .
Τα χωριγοκάνινα έκει νια προσωρινά επιχείρηση .
Έκει αρίκχουντα  σκεδόν μήνοι απο ταν αρχή ως το τέλη .
Νη είγκιαει χκίζουντε σε μερίλε με πρεσοί θάμνοι .
Νη είγκιαει σταλίχουντε γιούρε τουρ Αποκρίσιε , ως τα Αμπρία
Τότθε πφι οι γεωργιτσοί δουλείε είγκιαει λιγοστοί.
Καλε ξημέρουμα τσε βοήθεια ο Άγιε σε όλοι του εκκλησιαζόμενοι .
Να νιλήνουμε Τσακώνικα Τσακωνοπαρέα μη διότσι :
Άμα αγρούσα ο νιληθεί , τότθε πλέα θα ξεχαστεί
Φταίχτοι τότθε θα έμε ενει , να μη να μου κακοφαγκιστεί
Του Φλεβάρη : Α ΤΣΑΚΩΝΟΠΑΡΕΑ
ΤΟΥ ΝΕΟΙ   : το Πάνου Μαρνέρη
Απαβράχου , αποαρίκχου  αποπαίρνω , προσβάλλω.
Βρε χριστσιανέ τσι νι έσει απαβράχου τα σιάτη ντι ;
Για Όρα μοι κα , εζού ό 'νι φταίου σε τσίπτα πφι μ' έσι αποαρίκχου σάματσι ένι κούε πλέα .
Όρα μη ντι χάμε τα μόστρα  κοίτα μη σου χαλάσουμε την μόστρα .
Ο 'νι έτρου ;
Έσι αποαρίκχου τον ένα , απαβράχου τον άλλε , μα όλοι ντι είνι φταίντε ;
Το τέλη θα αραμάρε μοναχό ντι κακόμερε …
Ο 'σι αού μι έτρου θα ζάει έδαρη , θα νι πλερού εζού τα νύιθη ;
Ο 'σει αού μι ο Μήτρο σε χάτσε ;
Τσι εχάτσε ;
Τουρ εμαλοί σι , τσι άλλιου
Νι ερέκα τα πορεία , απρούκα τα χέρα να νι εφτσηθού για το καμπτζί σι πφι αρραβωνιάστε τσε ετήνε μ' άτζε απαβράχου , σάματσι νιε φαήκα τον άντε .
ΚΑΛΕ ΞΗΜΕΡΟΥΜΑ ΜΕ ΜΠΟΛΙΚΟ ΑΓΑΚΗ
Τσιουρακά  του Μάτζη  .
Α ατσΙτέρα Γιορτά του Ελληνικού Έθνους .
Σε όποιε σημάδι τα γής ένει υπάρχου Έλληνα σάμερε ένει γιορτάζου περήφανα .
Ένει περήφανε διότσι : Σαν σάμερε Επαναστατίε μετα από  χρόνου , για να στεφτεί αργούτερα με το δάφνινε στεφάνι τα νίτση τσε να αναιμούει το Τούρτσιχο ζυγό .
Ένει α μόνε επανάσταση πφι εστεφανούτθε με επιτυχία τον αιώνα του …..Απογήτθε το κάλεσμα .
Ως πότε παλληκάρια , θα ζούμε στην σκλαβιά………
Τσε : καλλίτερα μιας ώρας ελεύθερη ζωή
Παρά  χρόνια σκλαβιά και φυλακή ……
Τσε το …….Πάρε ένα σβώλο Μήτρο
Και διώξε κείνο το σκυλί που σου χαλάει το φύτρο ……
Αλλά σάμερε έμε γιορτάζουντε τσέ τον Ευατζελισμό τα Θεοτόκου.
Ένει τσε έγκεινη ένα σπουδαίο θρηστσευτικό γεγονός.
Σε παντρεύαμε λοιπόν τσε σε έμε γιορτάζουντε ταν ιίδε αμέρα .
Ζήτω τσε Πολύχρονε το Ελληνικό Έθνη
Τσε σε όσοι είνει γιορτάζουντε ..Α ΤΣΑΚΩΝΟΠΑΡΕΑ …
………… Εμέ Νιούντε Τσακώνικα…………
ΤΣΙΟΥΡΑΚΑ  ΤΟΥ ΜΑΤΖΗ  .
………Ζαρίτσι ……
Μιτσά καμπτζία τότθε , έμαει κχαμπέντα το καουτσέρι παρέε , παρέε από ταν τάνου γειτονία - βολαί ταν εβδημά .
Έμαει σκωτούντε ταν αμέρα νάμου με το το μπάνιο τσε το ψάρεμα .
Άμα ο λιγοστέ άντε τσε οι ελήε ου 'γκιαει αρτσετά να γιομήσωει τα φουκχάρια νάμου , τότθε οι Συτζάε , οι τσυδωνίε , οι ροϊδίε τσε οι Αχράε του Νέλου τσε του Ολύμπιου ίγκιαει αναστενάζουντε …..Άμα έκει θα τσιτάτσει καννιά ντουμάτα ή κάνα αγγούρι του χέρε νάμου ο 'κει θα νη περιφρονέμε …..Σάμερε ακόνη , α Παραλία τθο Ζαρίτσι , ένει ακόνη πεντακάθαρε , ένει μαγευκικά τσε ο 'νει παραμορφουτά .
Έμε μιτσοί σε έντανη τον πλανήτα τσε έκεινη πφι ένει απαραμούντα ένει , αγάκη , καωσύνα , α γρούσα νάμου ,α ιστορία νάμου ….
Βουκχιάχου τα κολιούρα το λαδόξιδε τσε τςού τουρ ελήε όσα χοντέκχου ποτέ.
Σε όα τα Τσακωνοχώρια πρεσοί κολιούρε , είγκιαει φκειάντε οι γουναίτσε άμα κάποιερ έκει πενάκχου.
Για να σκωραίνει το πενατέ , ταν επιστροφή σου τα τζέα του νεκρού , μετά σπο το κχάκχουμα το φαΐ έκει : κολιούρα σαρδέλλε τσε κρασί .
Κολιούρε τσε άρτουμα είγκιαει απολήντε κάθε αργακινά οι συγγενήδε για σαράντα αμέρε τα τζέα του νεκρού για παρηγορία .
Εκχαμπάκα το Λειβάδι
Άρτουμα τσε παξημάηδι…..
………..Εμέ Νιούντε Τσακώνικα …….
Σταμακήε τσε ο Κίτσιο τσε αρχινήε το αγκάρισμα .
Το ιίδε τσε απο τα μερία με τα Ξωκικά .
Άλλιου αγκάρισμα από οπά προς απάνγκηση του Κίτσιου .
Σάματσι αποφασίαει να
Μ' άρωει με δόξε τσε τιμέ .
Κοντεύε να πετάει α καρδία μη απο τα χαρά όμως , γιατσί ενιουρήα το Γιώργο το Μανούσο ( Βρακά .
Νια ζωή Τσαμπάση με τουρ όνου , τα μουάρια , τα άογα , έκει τθαΐχου το κόσμο το πούπουλε του νιούτθε , με τα τραγούϊδα ση τσε του κουδούνε ση .
Απουρτέσε ο Μπας – Γιώργο με τα ζώα ση τσε απο κίσου εζού με τον Κίτσιο , πφι εβαλήτσε φτερά του πούε ση γιατσί εζουνήστε τα γαϊδούρα πφι έκει έγκα απουρτέσε ση ….
Σούκα τα τσέα μη .
Οι διτσοί μη ξαφνιάσταει έτρου πφι μ'οράκαει
Αργητέ ..
Α σιόμαση τα τσελή τσε κχάμποσα κομμάκια σιονιστά αχανόκιτθα με μπήκαει να ση ξεχάου όα ….
Το  διορήστε δάσκαλε ο Αναστάση Πανόπουλε από τα Βούρβουρα τσαι εκχοντούτσε τα θέση ως το  .
Τα θέση σοι άτζε ο Πελοπίδα Παπούλια από τα Στεμνίτσα τα Γορτυνία ο οποίε εκει δάσκαλε το Σαπουνάτση ως το .
Ο Πελοπίδα έκει ένα σπουδαίο παιδαγωγό τσαι υπηρετήτσε για  χρόνου .
Έκει ένα άξιε λειτουργό πφι εκατανέτζε πάρα πρεσσά σε έτεοι του δύσκολοι χρόνοι .
Μετά από το  ενάτθε επιθεωρητά τθα Δημοκικά σκολεία .
Του χρόνου του εμφυλίου για ένα φεγγάρι έκει ο Θόδωρε Π .
Ζαρόκωστα τσαι ο παπα Τριανταφυλε Γκουβύση , ο παπά του Τερού.
Το  όα τα σκολεία ενούτθάει κάτου από μία στσεπή , του Μεάνου , του Τερού , τσαι του Σαπουνάτση .
Το σκολείε ετελειούτσε το .
Ένει ένα σύγχρονε σκολείε … Τα δύου παλιά χουρίσματα του παλαιού χκιρίου ενάτθαι νηπιαγωγείε τσαι σαν νηπιαγωγιε ένει λειτουργούντα ως τσαι σάμερε .
Ο 'νει έχου σημασία ο χρόνε το μήνυμα ένει το ιίδε …..
…..Γράμματα σπουδάματα του Θέου τα πράματα …….
Φεγγαριούλι μοι αμπρέ , φούκιζε μοι να έγκου το σκολειέ Να μαθαίνου γράμματα , γράμματα σπουδάματα .
Του θεού τα πράματα……….
Καλέ ξημέρουμα σε όλοι νάμου …
ΤΣΙΟΥΡΑΚΑ  του Αμάη .
Αμέρα πφι α Δημοκρατία ένι καούα νάμου να ποίουμε το χρήε νάμου .
Σάμερε είνι οι δημοκιτσοί , οι τοπιτσοί , οι περιφερειατσοί τσαι οι
Ευρωεκλογέ .
Σάμερε ενεί οι ψηφοφόροι έμε έγκουντε τα κάλπη για να ποίουμε το χρήε νάμου .
Να εκλέξουμε τουρ ικανούτεροι κατά τα γνώνη νάμου ούγοι θα εκπρωσοποίωει ενεί για του τέσσεροι χρόνου πφι ένι παρείντε .
Εφτσή νάμου ένι να μπαήωει τσαι να εκλεχτούνει οι καλύτεροι για το καλέ του τόπου νάμου .
Έτεοι πφι θα εκλεχτούνει , ενεί ,
Μαϊδέ σε ψηφίαμε νι ο σε ψηφίαμε να σι αγκαλιάσουμε τσαι να σι υποστηρίξουμε για να μπορένει έτρου τσαι έντεοι να ποίωει το έργο σου .
Κα τύχη σε όλοι νιούμου τσαι συγχαρητήρια σε όλοι του νιτσητέ .
Κα δένανη τσαι να δουλέψετε για το καλέ του τόπου νάμου , για το καλέ τα Τσακωνιά , τσαι τθα λοιπά χωριουδάτζα …
Όμορφο ΤΣΙΟΥΡΑΚΑ σε όλοι νάμου .
ΖΗΤΩ Α ΔΗΜΟΚΡΑΤΙΑ …
Τσιουρακα  του Γενάρη .
Διάλογο το Πάνου Μαρνέρη .
Τσιουρακα του Γενάρη  .
Τσι επαθήκα ο χωλιατέ α εζού ο μαργουτέ
Εγκρενίσμα τσαι εντούκα , αλλά τσίπτα ο κατςούκα
Παππού τσι επαθήτσερε ;
Τσίπτα σιάτη μοι , τσίπτα .
Τσι Τσίπτα αφού έσει κουτσαίνου .
Λιγάαατσι να νια κχιαούα ..
Για να οράου το πούα ντι παππού ..
Αααα τσιμπούρι έσει γινουμένα κάτσι βολαί .
Ουουου βρε παππού με 'σει κοροϊδέγκου , ο πούα ντι ένει γεράνιε τσαι μπαβέζι
Ο 'νει τσίπτα θα περάει καμπτζί μοι
Κια τσιτάερε ή νιε κοπανίερε κχίπτα ;
Ο τσιτά αλλά ετρακαρία με ταν αγκωνή του τοίχου .
Παππού θα ντι μαού πάλι ο 'σα έχου φορεστέ τα γυαλία ντι ;
Λάου λάου νι έσει έγκου τελευταία
Να γκρενιστήρε .
Κα ένει τσαι μην αχταρίζισιου , έσει θυμουμένα εκιού πφι έσα πιο μιτσά πφι έσα τσιτέντα τσαι έσα τςούα τα σούκχα ντι
Αράδα ;
Βρε παππού τότθε έμα μιτσιούλικο τσαι ου 'γκιαει σταφνίζουντα τα πόζα μοι .
Τσαι εζού μιτσιούλικο ένει τσαι σενίου ου 'νει σταφνίζουντε οι πούε μοι , με νία διαφορά καμπτζί μοι .
Σ'ετίου
Με το πφι ατσσερέντζερε δεναμούκαει οι πούε ντι , αλλά , με σ 'νίου γλυκό μοι καμπτζί ακριβώς το αντίθετε .
Όσιου ένει ατςιερένου ,τσαι
Ένει γερού, τόσιου πιο πρεσιού ο θα σταφνίζοει , οι ρημαϊδατσοί πούε .
Παππού εκιού ο θα γεράρε ποτέ
Εγεράκα τσιόα καμπτζί μοι .
ΚΑ ΣΥΝΤΑΧΙΝΑ .
Ασυνέχεια τα ιστορία απο το βιβλίε του ΓΙΑΝΝΗ ΚΟΡΟΓΟΥ ,γραφτέ τα ΤΣΑΚΩΝΙΚΑ απο ΤΟΝ ΠΑΝΟ ΜΑΡΝΕΡΗ ..
ΕΜΕ ΠΕΡΗΦΑΝΟΙ ΠΦΙ ΕΜΕ ΤΣΑΚΩΝΕ ΤΣΕ Εμέ Νιούντε Τσακώνικα
Το ένα άτσιμο τάνου το άλλιου, με έκει παρήντα λίγο παραφάγκιασμα , με το γινάκι τσε με τα μανία πφι είνει έχουντε οι Τεριώτοι να άσουει τα πράματα .
Κάθε αμέρα τσε άβα αλοιώτσιχα πράματα , μέχρι τσε τα γρούσσα από του παππούδε σου ξεχάκαει .
Σε ανεμούκαει όα το κοϊθίνι τα λησμονιά .
Τα χούγια σου , τα έθιμα σου , τα πανηγύρια σου , τα γλέγκια σου.
Ο αόρατε Θεό κλειδούτσε όα τα παλιά .
Ενέτζε όα τα τσαινούρτσια , έτρου απότομα τσε με το έτρου ένη θέου….
Όα τα παληά ανεμούτθαει , τσε απαραμάκαει παραγκωνιαστά , τσε εξεχάσταει ανεμουτά τσε περιφρονιαστά ….
-Ένει ο αέρα τα νέα γενεά , ένει α εξέλιξη απογήμα δειλά , φοζατθά , με ντροκή , τσε με τα τσιουφά χαμεά ……
ΝΙΛΗΝΕΤΕ ΤΣΑΚΩΝΙΚΑ , ΕΝΕΙ ΑΓΡΟΥΣΣΑ ΝΑΜΟΥ , ΕΝΕΙ Α ΤΑΥΤΟΤΗΤΑ ΝΑΜΟΥ .
Α συνέχεια τα ιστορία με το ΠΑΝΟ ΜΑΡΝΕΡΗ …
Σε έμε ταγίχουντε με το ζόρι .
Φάε γλυκά , φάε παγουτά , άρε παιγνίδια , άρε το ένα , άρε το άλιου , γιαυτό ση είνει ερέχουντα μπαστούνι άμα είνει ατςερέντα !
Γιατσί σε έμε καομαθέντε τσε ποτέ ούνει ευχαριστητά !
Συχώρε μη με τα κουβέντα ο φκειάκα τσε καφέ .
Ετθάτσε να ζάει τα κουζίνα .
Από ότσι οράκα ένει αραμούα μοναχά ση το ισόγειε τα τσελή .
Ένα άγραφτε νόμο ένει καθορίζου έγκεινη το φαινόμενε .
Άμα είνει παρήντα τα γεράματα οι γεράδε είνει αραμούντε τα ισόγεια τσε οι νεούτεροι τα ανώγεια .
Καλε ξημέρουμα , πάντα με ΥΓΕΙΑ .ΚΑΛΟΙ ΑΠΟΚΡΙΣΙΕ ΤΣΕ ΚΑ ΣΑΡΑΚΟΣΤΑ .
ΤΣΙΟΥΡΑΚΑ  ΤΟΥ ΑΜΑΗ  .
Άμα έκει τελειούκχουντα το μπάλημα από τα χρυσαφικά τα παλληκάρια τσαι οι σιατέρε ίγκιαει κιάντε το χορέ αφού ση ίγκιαει ούκχουντε με το ανίλητε ύο οι ατςιτέροι .
Το τραγούϊδι τσαι ο χορέ ίγκιαει έγκουντα σύγνεφο .
Κάθε γειτονία το δικό σοι ανίλητε ύο το δικό σοι γλέγκι .
Ίγκιαει παραπαρίζουντε ποίε έκει θα νιαϊθεί τσαι κχοντούει πλέκιεριου .
Α Πέφτα τα Ανάληψη έκει αμέρα τα χαρά αμέρα του ανίλητου υβάτου .
Έτανη ταν αμέρα ου 'γκιαει μπαίντε μπίτι τάσου σε χούρα .
Ου 'γκιαει μπαίντε σε χούρα , τα πρώτε Πέφτα του Αμάη τσαι τα τα πρώτε Πέφτα μετά τα Αμπρία .
Εχάτθε το αθάνατε ύο τσαι εμαρμαρούκαει οι σίνοι από το τσαιρέ του Αλεξάντρου .
Εχάτθε τσαι το ανίλητε ύο τα Τσακωνιά τάσου σε έγκεινη το χάσμα πφε ανοίτθε αναμεταξύ τού επφέρη τσαι του σάμερε .
Τσαι άμα ο 'με 'χουντε τραγούϊδα τότθε να αλήουμε κχάμποσα νηρόγια , τάνου από το άϊδε τσαι κατςουτέ κανάκι πφι ένει απαραμούντα του θύνησε νάμου .
ΠΑΡΑΚΑΟΥΝΤΕ ΕΜΕ : …Νιλήνετε τα γρούσα νάμου …
Έατθε να ποίωμε το χρήε νάμου
Το τέλη τα ιστοριούλα νάμου .
…ΤΣΑΚΩΝΟΠΑΡΕΑ ΜΗ ..
Επεράκαει κχάμποσοι αμέρε , εμπάτσε ο Σετθέμπρη τσε άτζε ταν απόφαση να ξαναζάει ταν χούρα , κοντά τα θάασσα .
Όρα μην αφήου τα χαρούπια αμάζουτα , έκει παρανιούα μοναχά ση .
Τσι τθο διάτανε τάχα ο φύγκαει ακόνη ;
Ετοιμάστε τσε εζάτσε .
Οχι μόνο ου είγκιαει φυτθοί , είγκιαει έχουντε σταλιχτέ τσε σκηνή .
Κάτου απο του χαρουπίλε ση σε οράτσε να κόφουει βόλτε τσιόατες τσε να χασκάρουει.
Δέσποινα σούσε επέτσε ακόνη όρεγη είνει οι γυμνοκολαράδε τσε γυμνοκολαρούδε , πφι να έχουει κακό χρόνε !
Ο ' τθε αούντε μη πφου θα μαζού τα χαρούπια μη ….ΚΑΛΕ ΞΗΜΕΡΟΥΜΑ .
ΠΑΝΤΑ ΜΕ ΥΓΕΙΑ …ΒΟΗΘΗΝΕΤΕ ΤΟΥΡ ΑΝΗΜΠΟΡΟΙ …
( Το Τερέ εζου θα Ζάου , τα Τσακώνικα να νιάου )
Χριστέ Αναστάτθε από του νεκροί
Με θάνατε το θάνατε επατήτσε
Τσαι σε όλοι του πενατοί ζωή εχαρίε σι
Ύστερα από ταν ατςά εβδημά ,τα πάθη τσαι το θάνατε του αντρούπου ένι παρία α Ανάσταση
Για να μόλει α Άνοιξη ένι πρέπουντα να προμόλει το χειμωνικό, για να μόλει α Ανάσταση ένι πρέπουντα να προμόλει ο Θάνατε …
Το θάμα ταρ Ανάσταση του Χριστού τσαι μαζύ σι τα νίτση , τα διτσαιοδύνα , ταρ ισότητα , ταρ αλήιθα , ταρ ελεφτερία τσαι το ομορφούτερε από όα ταν Ανάσταση
Τσιουρακα  του Αωνάρη .
Ηλεχτρικά κουζίνα  : του Πάνου Μαρνέρη.
—Τσι έσι ποία Σιούλα α ούρα κα τσιόα
—Τσι να ποίου Θωμαή ό'σι ορούα εβρέτθαει τα προσανάματα τσαι ένι παλαίγκα να ν ανάψου ταν ικχάρα …
—Αααα , καλέ εκιού όρπα έσι αραματά ακόνη ;
—Τσι αραματά τσαι παρτά μ' εσι αούα ;
—Ντ'ένι ορούα πφι έσι παιδεγκουμένα τσαι ένι μοζούα α καρδία μι .
—Ετίου ένι μοζούα α καρδία ντι , εζού τσι να αλήου πφι φου τσαι φου θα μπαεί γκάνα άντερε …
—Γιάκεινη ντ'ένι αούα βρε Χριστσιανά ότσι έσι αραματά στάσιμο.
—Αααχ βρε Θωμαή αααχ !!
Έμα νέα τσαι γεράκα α έρμοοο , κια νι έσι ορούα τα στάσιμο μαθές …
—Έγκεινη να νι ξαναλήερε Σιούλα , εζάκαει του πορείε σου οι καλοί νάμου χρόνου τσαι ού'νι
Ματαπαρίντε …
—Τότθε τσι στάσιμο μ'έσι μπαμπαλίζα Θωμαή ;
—Ό'νι νιούα για του χρόνου Σιούλααα .
—Αλλά γιατσί
Θωμαή.
—Για τουρ εμαλοί ντι τσαι τα χούϊα ντι
—Όρα τσι άλλιου θ'αλήερε ,
Α μοντέρνα εκιού πλέα!!!
Νια όμορφο συνταχινά να έχουμε , με το καλέ να ξημερουθούμε …
ΤΣΙΟΥΡΑΚΑ  του Γενάρη  .Εμέ Νιούντε Τσακώνικα .
…..ΕΝΕΙ ΚΑΜΑΡΙ ΜΗ ΤΟ ΟΤΣΙ ΕΝΕΙ ΤΣΑΚΩΝΑ ….
Ένταει τα σιατέρια πφε οράκατε του τελευταίοι αμέρε είνει αξίζουντα πρεσά συχαρητήρια .
Εζού προσωπικά σε ένει μπάνου το καπέλλο τσε ας ο 'νει φορού .
Ένει ευχαριστού πάρα πρεσιού έντεοι τσε του γονείε σου πφι με επιτρέγκαει να νη μου ση παρουσιάσου.
Σε ένει ευχαριστού πφι με εμπήκαει τα τιμή τσε εσβαήαει του μιτσοί ιστορίλε ..
Εδενάνει με έγκεινη ότσι α γρούσα ένει υπάρχα τσε ένει ζωντανά ακόνη .
Τσε όσιου έμε έχουντε τέτοια καμπτζία α γρούσα ο πρόκετε να χαϊθεί …Συχαρητήρια τσε τα Γιωργία τα Δασκά νάμου
Το παπα Νιχάλη τσε όποιε άλλε εδουλεύε με έντεοι του πεντάμορφοι Τσακωνοπούλε .
Ένα μιτσή παράπονε απο τα αρσενικά καμπτζία νιε ένει έχου , ο ' νει αού τσίπτα πλέκιεριου , ένει έχου υπομονή τσε θα περιμένου..
Ο 'νει παρεξηγούσει απλά νια μιτσά απογοήτεψη νιε ένει έχου
Αλλά ενει χαιρούμενε για τα μιτσά καμπτζία Πάρα πρεσιού …
Τέλος πάντων ένταει τα καμπτζία να ση καμαρούτσετε τσε να ση χεροιροκροτήνετε γιατσί νη νη αξίζουντα …
ΜΕ ΜΠΟΛΙΚΟ ΥΓΕΙΑ .
Νιε χαιρεκία τσαι εζού , λίγο πιο 'πα εστάμα
Έμα καταχωλιατέ , πρεσιού , πάσιου ταράμα .
Άμα Εσούκα το Σταυρέ πάλι εσταμακία
Για αποχαιρέκισμα , για άβα νία ματία .
Εμπήκα νια μιτσά στροφή ,τσε ακόνη άβα νία
Τσε να νία κατούνα από χκινά εκλείκαει τα πορεία
Ζυγούκα λίγο πιο κοντά
Τσε εσταμακία
Τα όμορφα
Χκινά εδούκαι ,
Παλμό ταν ερηνία
Εσούκα τα Γαστένιτσα το ρυάτσι επαρκαρία
Τσαι με του πούε θίλοι μοι , τραβήα για πλατεία .
Τσαι από όρεγη έκει λείπα α Ζωή , τσαι όρεγη ερηνία
Γαστένιτσα κιά είνει οι αθροίποι ντη ;
Γιατσί τόσα ησυχία ;
Κάκια μακρύα Δυκικά , νιουμένα νία
Αντάρα
Μουγκρίζουντα αλυσσοπρίονε ,τσε καπινοί ,από 'κχάρα …
Ανάσταση τα γρούσα νάμου ..
Εσούκα
Καουρ εκοκιάερε
Από κια έσει παρίου ;
Από κια εκάνερε ;
Ένει παρίου από τα Μέανα
Ετσινήκα από τα Πραματευτά
Με του πούε τόσα πορία ;
Ναι τσι με περαήερε ενίου…
Κάνα ψόϊθε έσα αού ότσι ένει ;
Να μη νι ματαλήερε
Όρα μπάτσε νι ματαλήερε ,τα γρούσσα ο θα νιλήερε
Θα ντη άρει τσαι θα ντη τθαΐσει ,
Αλάργα θα ντη σκαπεκίσει
ΑΝΑΦΕΤΕ
ΤΣΑΙ ΚΑΝΑ ΤΣΕΡΙΟΥΛΙ ΓΙΑ ΤΟΥΡ ΑΔΙΚΟΧΑΤΟΙ…
ΤΣΙΟΥΡΑΚΑ  του Οχτώβρη  .ΕΜΕΝΙΟΥΝΤΕ ΤΣΑΚΩΝΙΚΑ .
Ταν ιίδε διμοιρία έκει ο Φίλιππα Τσολομύτη απο τον Κοσμά τσε ο Γιώργο ο Βασο απο το Πραστέ .
Ένα ταγματάρχη του μηχανικού , να μου εγιουρήε κίσου γιατσι ο κίνδυνε έκει ακόνη υπαρχτέ να να μου ντούνει οι Ιταλοί .
Ο ταγματάρχη μάλιστα εμπήτσε αυστηρά παρατήρηση τον ανθυπολοχαγό διμοιρήτα γιατσι έκει πρέπουντα πρώτα να ναϊθεί εκκαθαρισμό απο το πεζικό νάμου.
Έτρου τσε ενάτθε .
Πρώτα α εκκαθάριση τσε μετά νιε τθαήαμε όλιου τον αέρα .
Μόλις αρχινήαει να παρίτθωει τα Γερμανικά στρατά , ενει αρχινήαμε να οπιστοχωρήνουμε .
Εσούκαμε το Καλπάτσι τσε ταν άβα μέρα ανήμερα τα Αμπρία τα Γιάννενα ….
Για φανταστήτθε τσι ετραβήαει έντεοι οι αθροίποι για να υπερασπιστούνει τα Πατρίδα σου τα γρούσα σου τα έθιμα σου τα παράδοση σου ….
Τσε ενεί ;
Δηλαϊδή τσι ενεί …..
– Τσι έμε ποίντε για τα γρούσα νάμου ;
Μα τσι άλλιου !
ΤΣΙΟΥΡΑΚΑ  του Φλεβάρη το  …..Εμέ Νιούντε Τσακώνικα ….
ΟΙ ΚΟΥΜΠΑΡΟΙ
Με τον
ΠΑΝΟ ΜΑΡΝΕΡΗ …
-Βρέ τετρακόσια σε ένει έχου , όνει πλερούκχου ντε επέκα …- Θα μόλουει να ση κατασκέσουει .
Για να κατασκέσουει κάτσι ένει πρέπουντα να έχει αξία , για να μπαεί τα δημοπρασία να άρωει του παράδε πφι είνει θέντε .
– Ετρου ακριβώς !!!
– Τσε ποίε θα μόλει όρεγη βρε κουμπάρε , ακόνη τσε ο αγό ένει κατςούνου τού πούε ση  σε ένταει τα Τσεροτόκια .
– Εσει εχου δίτσιε .
Άφε να Ζάου να αρίου μπάτσε  έμαει πάσουντε κχαμπόσιου άρτουμα να έχουμε κανία γουλία αρκηνή να τσούνουμε ….
– Καλε ξημέρουμα κουμπάρε ..
– Καλε ξημέρουμα τσε σε ετίου κουμπάρε ……..
Κα ΤΣΙΟΥΡΑΚΑ σε όλοι νάμου ..Παντα με ΥΓΕΙΑ …..
ΕΜΕ ΝΙΟΥΝΤΕ  ΤΣΑΚΩΝΙΚΑ …..
ΤΣΙΟΥΡΑΚΑ  του Δετσέμπρη  …..
ΟΙ Αποκρίσιε είγκιαει γιορτέ τσε ξεφάντουμα τα γειτονία .
Είγκιαει στρούκχουντε τσοινέ τραπέζι .
Ο καθένα έκει φερίκχου τα δικά ση φαητά τσε ύστερα γλέγκι , το γειτονικό γλέγκι , με κχάρε τσε μασκαρελίτσια , ως του συνταχινοί ούρε .
Ο κακό χρόνε ένει περού ο κακό γείτονα όχι , ένει αούα νία παροιμία .
Κανιά βοά ο ζηλόφτονε γείτονα έκει πφίρου το ζιζάνιε τα φτόνια τσε έκει θεούκχου τα ύβατα τα γειτονία .
Έκει πφίρου ζιζάνια Όρπα πφι οι άλλοι είγκιαει φυτήντε λαλούϊδα .
Τα νία βοά οι κότθε είγκιαει έγκουντε το τσήπο ση τσε ταν άβα βοά ο κούε έκει κχαούντουντε πρεσιού……
Καλε ξημέρουμα τσε ευχάριστε ΤΣΙΟΥΡΑΚΑ ….
Γειτόνισα , γειτόνισα Μιτσά γειτονοπούλα
Σάμερε θα μαούμε όγια πρεσσά θα αλήουμε
Μάζου τα περιστέρια ντη τσι ειν' παρήντα ταν αυλή μη….
Τσιουρακα  του Μάτζη  .
Διάλογο  : Τούλα , Κώστενα : του Πάνου Μαρνέρη
-Αααα ενίου ό'σι μπάνα
Από τον εμαλέ μι
Κάτσι ένι τςάχουντα
Ο 'νι γινούμενε ο 'σι γεούα μι ενίου ….
-Ποίε ντε γειάτσε Τούλα ….
-Ααα όρεγη έσι ;
-Αμ κια να ζάου α φτωχά , ως οπά τσαι πάλι ογή .
Ενίου πάλι πφου τθο διάβολε με φαγκήστε ότσι πέτσερε ότσι κάκοιε ντε γειάτσε … Ποίε ντε γειάτσε Τούλα ;
-Γκανένα βρε Χριστσιανά , παρανιούα έμα ….
-Έμε έχουντε τσαι ετσιτάπα χούϊα έδαρη ;
-Προκιμούτερε να νιλήνου μοναχά μι πάρα να παρανιλήνου από το
Μπερντάχι, άμα το θεό πλέα ….
-Για σενίου νι έσει κοπανίχα Τούλα ;
-Όχι για ταν Αργυρούλα…
-Ποίερ ένι α Αργυρούλα ;
-Για σ'ετίου σε ένι αούα βρε κούτσουρε….
-Ξοίκα μι κα κακομοίρα μη μπάνερε ετσιτάπα βρώμε τσαι ναθού σεργούνι …
-Τότθε ένι αλήιθα … Αμ κα νιε καταβήκα εζού …..
-Ντε ένι παρακαούα βρε Τούλα , Όρα μη νι ξεστομίσερε κχίπτα αλλιά τσαι νι μάθει ο Κώστα … Δέσποινα μι θα μι σκωτούει ….
Υγεία σε όλοι νάμου ….
ΤΣΙΟΥΡΑΚΑ  του Σερικχή
Έα να έγκουμε
Ο ' νει παρίου
Μη σούσει τσαι μη μόλερε
Καλέ αφού έσει Θέου να μόλου θα μόλου
Εκιούβερε;
Άγκα ένα νομπέκι
Πάλι κα εζού τσίπτα
Τσι ούρα να ντη τθαΐσου
Όρα μη τθάρε;
Ένει ντροκή να έσει Τσάκωνα τσαι να μη νιλήνερε τα γρούσα
ΤΣΙΟΥΡΑΚΑ  του Σοτθέμπρη  .
……..Εμέ Νιούντε Τσακώνικα……
ΤΣΙΟΥΡΑΚΑ  του Σοτθέμπρη  ..
Έμα καουκιάνου το παππού μη τσε ο 'μα χαούνει χατήρι μπάτσε τσε άρει τον όγο ση κίσου .
Απο τσι με ετάτθε ο παππού τα τςέρβα
Με εφύτζε τσε α στεναχώρια πφι έμα έχου για τα μακαρίτση τα Κοτσίνα .
Έμα ευτιχιστέ μόνιου τσε με ταν ιιδέα ότσι άκει να φορέου τσέρβα.
Έμα απαντέχου ταν ούρα τσε ταν ατσά αμέρα .
Νία Συνταχινά ο παππού με καλέτσε να Ζάου τσε να πατίου τάνου το τομάρι τσε με ένα καρθί εμπήτσε το αχνάρι μη .
Απο ταν ατςά μη ένοια , ο 'κει περούα αμέρα πφε να μη τστσουλίζου το παππού για το πότε άκει να είνει έτοιμα , ένταει τα λιγκραστά τςέρβα.
Έμα έχου όμως τσε ταν ένοια μπάτσε ο 'κει θα σούσει για ενίου , γιατσί έμα ορού ότσι έκει αρίκχου μέτςα τσε σε άλλοι .
Αχ γρούσα μη χιλιαίωνε , ο θα ντη παρατήμε
Μη ντη περάει απ' το μαλέ , ότσι θα ντη αφήμε …..
ΚΑΛΕ ΞΗΜΕΡΟΥΜΑ ΤΣΕ ΤΑΧΙΑ ΤΟΝ ΠΕΤΣΕ.
Τουρ : .
Τσιουρακά  του Φλεβάρη .
Διάλογο  Α Μπαρμπαρίνα με το Πάνο .Του Πάνου Μαρνέρη …
Παππού κια έσει ….
Έσει κα ….
Κα ένει σιάτη μοι καουρ εκοκιάερε ..
Μα κια έσει ο 'νι ορούα ντι
Όρεγη ένι , στάσου να κχρίσου του χέρε μι τσαι 'σούκα .
Βρε παππού ο 'σι κασήμενε χάμου μπίτι , όλιου τσαι κάτσι έσει ποίου… Κάτσα
Λιγάτσι να ξακισταθήρε
Κατσάκα , κασήμενε ένι σιάτη μοι .
Με τσι έσει κατακιανούμενε πάλι παππού ;
Να σιάτη μοι επέκα να τςαπρακού το πριόνι , τσαι να νι ακονάου λιγάτσι , να ζάου να καθαρίσου τουρ έλίε ..
Πφου νιε πέτσερε έτανη τα λέξη
Ποίε λέξη επέκα σιάτη
Μοι ;
Έτανη πφι επέτσερε για το πριόνι ..
Ααααα το τςαπράκουμα ;
Τα πριόνια είνει έχουντα όντου ;
Ναι παππού …
Με το τςαπράκουμα έσι η γιουρίζου τον ένα όντα αφρά κατά
Τα σοβά μερία , τσαι τον άλλε κατά ίσιε τα μερία .
Τσαι γιατσί νι έσει ποίου έγκεινη παππού ;
Να γιατσί ,
Άμα κόφερε ένα καμό , να
Ποίνει αβάτσι το πριόνι τσαι να μη στομούτσει ..
Με 'σει μπερδέγκου παππού τσι θα αλεί στομούτσει .
Ξοίκα να 'ράρε άμα έσει κόφου ένα κάλη είνει γινούμενα πριονίδα
Έταει άμα
Οι όντου είνει ίσιοι είνει μπέντα ανάμεσα τουρ όντου
Τσαι το πριόνι ένει κχολίχουντα ,ένει στομούκχουντα τσαι ο 'νι κόφουντα γιατσί ο ' γινούμενε αβάτσι να φήνωει με το τράβημα .
Ο καταβήκα τσαι πρεσιού κα παππού αλλά νία άβα βοά να μη δενάτσερε….
ΤΣΙΟΥΡΑΚΑ  του Αωνάρη  ΤΣΑΚΩΝΟΠΑΡΕΑ ΜΗ
Το  Αγουστε μήνα τθο Βιβάρι τα Αργολίδα εφουσάτσε ένα απότομο τσε αναπάντεχο καθούρι .
Ο προαβήκαει να κχαμπαήσουει τα άρμενα ο Νικόα ο Παππαϊδά με τον υζέ ση το Ντίνο .
Α βάρκα αναποδογιουρίε τσε τα πράματα όα ερέσταει τα θάασσα ….
Το Οχτώμπρη το  ποτσουτά απο τα Κίο .
( Α Δέσποινα ) με κότσιτε τσε με σανέ .
Ο τσαιρέ μπαλήτσε Σοροκάδα τσε το τσύμα ανεμούτσε τα βάρκα του βράχοι , τον Άγιε Γιώρτση κοντά τθο Τσιβέρι .
Με του πούε εζάτσε ο άραχλε ο Παππαϊδά το Τολέ να φέρει Μάστορα να βάλει τσαινούρτση λουμπάρι τα ρημαχτά βάρκα ..
ΞΑΛΕ ΞΗΜΕΡΟΥΜΑ ΤΣΕ ΚΑ ΞΕΚΟΥΡΑΣΗ .
Α γιορτά νάμου ένει κοντέγκα
Νια σκέψη με ένει παιδέγκα
Αν ο κόσμο μαζουτθεί
Το Τσακώνικο για να νιαθεί.
Έγκεινη ένει το τελευταίο βιντεάτσι τα χρονία του  .
Ένει θέου να κιστίνου ότσι κάκια εβοηθήκα έστω τσε λίγο για να κατάβουμε τσε να μάθουμε τα γρούσσα νάμου καλλίτερα .
Ένει νια προσπάϊθα ταν οποία έμε ποίντε ενεί απο τα Τσακωνοπαρέα για να απαραμάει τσε να μη χαϊθεί α γρούσσα νάμου.
Φυσικά α προσπάϊθα ένει γινουμένα τσε απο άλλοι αλλά εζού ένει αντιπροσωπέγκου τα Τσακωνοπαρέα .
Ένει ευχαριστού τα παρέα μη για τα συμπαράσταση σου , για τα βοήθα σου .
Ένει ευχαριστού τα Γιωργία τα Δασκά νάμου ,το παππα Νιχάλη , τα Μηλιώ Κουνιά ,( του πρωτοπόροι )τον αιθή μη τον Νικόα ταν Ερήνη ψαρολόγου , τα Αζελικώ Κότςυφα , τα Θωμαή τσε Γιάννα Σαπουνάτση τα Σιούλα Λυρή , τα Λένα Λαλουδάτση , ταν Ερήνη τσε Νίκη Μαρνέρη τον Αντρία Σαπουνάτση , τα Μεταξού Τσουκάτου ταν Ατζελικώ Τράκα τσε τον αγαπητέ θίλε Δηνήτρη Λαλουδάτση .
Επίσης τα Βάλια Βουλγαρη πφε ανοίε του πόρου του Γυμνασίου τσε ταν Όλγα Ντουζένη , πφε ανοίε του πόρου του Δημοκικού τσε του νηπιαγωγείου Επίσης πάρα πρεσιού ένει ευχαριστού όλοι του κολλέγοι μη απο το  ιδιαίτερα το Νικόα το Συκιώτα τσε το Σωτήρη το Μένη ( α σκέξη μη πάντα δίπα νιούμου ) πφι μη είνει ανεχουμένοι κάθε αμέρα με τα παράπονα μη τσε του γκρίνιε μη .
ΕΜΕ ΠΟΙΝΤΕ ΟΛΟΙ ΜΑΖΥ ΝΙΑ ΑΤΣΑ προσπάϊθα πφι σίγουρα ένει καρποφορούα .
Απλά ένει λίγο αχόντακχο τσε ανυπόμονε .
Α προσπάϊθα ένει καρποφορούα διότσι , εμε ποίντε μάθημα σε τάνου απο  καμπτζία , τσε σε πλέτεροι απο  ενήλιτσε .
Το επόμενε νάμου βήμα με μαθήματα απο το .
Επίσης ετθε μπορούντε να επισκεφτήτθε τσε ταν ιστοσελίδα ναμου   ( ΤΣΑΚΩΝΙΚΑ με τον Πάνο ) Ενήλιτσε έμε προσκαούντε τα παρέα νάμου τσε έμε αντεχουμένοι τσε άλλοι..
Έατθε βρε Τσακώνοι μη όλοι τα παρέα
Για να ναϊθεί ατςά πρεσσιού , α Τσακωνοπαρέα .
ΤΣΑΚΩΝΙΚΑ να νιλήνουμε μπίτι να μη σ'αφήνουμε .
Γιατσί τα Τσακώνικα νάμου , ένει γρούσσα εδικά νάμου .
Τάσου το  θα νη μάθουμε νεράτσι ,
Να νη μπαήσουμε τα κορφά , να φύτση απο το ρυάτσι .
Να καοκοκιάσετε τσε μην αληκογκήσετε
Όμορφο παρέα να ναθούμε τσε ποτε μη χουριστούμε …
Υ.Γ παράκληση σε όα τα Τσαωνοπαρέα μη .
Κοινοποιήστε όλοι άμα ο ποίντα νιούμου κόπο έγκεινη:
Το γραφτέ τσε το βιντεάτσι …
Ευχαριστου πρεσιού .
Χρόνου πάσιοι τσε κα χρονία .
Διάλογο  : Τούλα Κώστενα : του Πάνου Μαρνέρη .
Να τελειούμε το μήνα όμορφα με τα Θωμαή τσαι με τα Σιούλα .
————— Εμέ Νιούντε Τσακώνικα——————-
Του Μάτζη
 … Α Τσακωνοπαρέα ……
Διάλογο  :Τούλα , Κώστενα : του Πάνου Μαρνέρη .
—Ένι τσαι έγκεινη νία αρχή χαλάλι ντι .
—Άμα τσαι εντούτσε το καμπτζί
Μι με μπαήτσε το αίμα τα τσιουφά …
—Τόσε τσαιρέ βρε Κώσταινα τσαι ο 'σα αούα τσίπτα ;
—Τσι να αλήου
Α μαργουτά εζού ….Έμα ντρεπουμένα ….
—Τσαι εζού κιούφα τον ύπρε του Διτσαίου τσαι ένι ποία τσαι τα ξύπνιε … Κο να μι μόλει
Τσι ένι
Γινούμενε τό κόσμο !!
Βρε έμε ένα πόρε τσαι ο 'μα έχα καταβητέ τσίπτα για  χρόνου .
—Κια να κατάβερε τσαι εκιού , τόσοι ένοιε
Έσι έχα , ενίου άκει να τςίντερε ;
—Ογή πφι σ'έμε αούντε να μη νι αφήερε να ντι ξαναχερικούει …
—Μα το Θεο βρε Τούλα ο θα νι αφήου …Μα να ντεί το καμπτζί ;
—Έτρου μπράβο γειτόνισα …
—Επφέρη θυμούτσε πάλι τσαι νι θυνήα έταει πφι νιε έμα έχα πετέ
—Τσαι τσι εμπήτσε
—Εκολούτσε
, Κισοστάτθε εμουρμουρίε τσαι τσίπτα άλλιου .
—Όρα μοι κα κακομοίρα εζού θα έχου τουρ εψιλοί μοι τσαι τουρ αβουτάνε μοι ανοιτθοί , έδαρη πλέα .
—Ορή Τούλα δηλούτσε παραίτηση από το νταμάρι , θα ασχοληθούμε με του χούρε νάμου , θα ποίουμε νία τσαινουρτσία αρχή , μαζύ .
—Τσι να αλήου ..
Κάλλιε αργά πάρα ποτές …..
Καλε ξημέρουμα … Ονείρατα όμορφα ……
————— Εμέ Νιούντε Τσακώνικα ———————
Να έχουμε όλοι νάμου νία όμορφο Τσιουρακά …
Νία βοά πφι αρρωστήτσε α πεθερά τα Νικοού τσε οι δύου γειτόνισε το πούα .
Να ποίωει του κοφτοί βεντούζε , το μπάςι , τουρ εντριβέ , το χαμομίλι , το φασκόνηλε , όα να ναθούνει όπφουρ έκει έχου διαταχτέ ο γιατρέ ο Θόδωρε από τα Μέανα .
Άμα α Νικοού έκει φταίνα καφέ , πφι νιε 'κει νοθέγκα με το φαέ , για να φτουρήνει έκει βάνα τα γειτονία σε κειρασμό .
Α πρώτε πφι άκει να δοτσιμάσει το καφέ έκει α Νιχαού , α κουνιάδα τα Νικοού .
Έτανη έκει ξέρα τσε το φετζιάνι .
Όποτε έκει σβαΐχα το φετζάνι κάτσι καλέ άκει να ναϊθεί .
Κάποιε δέμα έκει θα μόλει από ταν Αμεριτσή , κάποιε γράμμα με κάνα δολλάριε από το τσείε , όλιου τσε κάτσι καλέ για τα χαρά τα τσελή……..
ΤΣΑΚΩΝΟΠΑΡΕΑ μη υγεία τσε χαρά σε όλες το κόσμο ..
ΒΟΗΘΕΙΑ ΝΙΟΥΜΟΥ Ο ΑΓΙΕ ΓΙΑ ΟΣΟΙ ΖΑΤΕ …
Πιο παληά πφι είγκιαει βαστάζουντε οι πούε μη εμα μπαήνα τα Παλιόχωρα τσε έμα μαζούκχα πρεσά άχανα .
Μπρακαΐλε , μπιλιόρε , ζιοντζοί , ριζικά , σινάπι , βρούβε, αγριατζίναρα , τσε έμα ποία παπάρα - βολαί ταν εβδημά .
Έμα μαζούκχα κοκκαλίε , μακουνίε , αγριοσπάνακα , τσιτσούλια , σπίντουρα , τσε έμα φκειάνα αχανόκιτθε .
Εσούσμαει με τα άχανα του χρόνου τα φτώχεια τσε τα κατοχή .
Τσε κρίε να μη φάου ό'νει κειράζουντα μη , αλλά τα άχανα σε ένει θέμα τσι να ντη αλλίου .Με ένει φαινούμενε ότσι μη είνει κχοντούκχουντα τα ζωή .
Έδαρη πλέα ό 'νει πορούα να ζάου , επέτσε με
Παράπονε , αλλά ένει έγκα όρεγη κοντά το Σερνιάλι τσε τα Μαντρανία τσε ένει μαζούκχα κάνα δύου ποϊδε τα βοά …
ΚΑ ΟΝΕΙΡΑΤΑ , ΥΠΡΕ ΑΦΡΕ , ΤΣΕ ΚΑΛΕ ΞΗΜΕΡΟΥΜΑ .
ΣΑΜΕΡΕ ΕΝΕΙ ΤΣΙΟΥΡΑΚΑ , ΠΡΩΤΕ ΑΜΕΡΑ ΤΑ ΕΒΔΗΜΑ
…………..Εμέ Νιούντε Τσακώνικα………….
ΤΣΙΟΥΡΑΚΑ με το παπαΝιχάλη: του Πάνου Μαρνέρη
Τον Αγιε άμα τσε ζάτε, ΤΣΙΟΥΡΑΚΑ να εκκλησιαστήτθε
Παπα Νιχάλη πφε θα οράτε ,Τσακώνικα να νη νιλήτε …
Ταν εφτσή να νη μου δεί Τσακώνικα θα νη μου νιλεί
Θα ποίετε το χρήε νιούμου για τα μαμού τα γρούσσα νιούμου .
Νιλήτε τσε θα λυτρουθήτθε , περήφανα θα αιστανθήτθε
Να χαρήμε να χαρήτε ποίετε νη , προσπαθήτε .
Τσε αφού λειτουργιθήτθε ,τουρ εικόνε προστσυνήτε
Θιληθήτθε ,Αλληλοεφτσηθήτθε έτζετε να αναπαυτήτθε
…ΚΑΛΕ ΞΗΜΕΡΟΥΜΑ ΤΣΕ ΜΕ ΜΠΟΛΙΚΟ ΥΓΕΙΑ .
ΤΣΙΟΥΡΑΚΑ  του Αγούστου  … ΤΣΑΚΩΝΟΠΑΡΕΑ ΜΟΙ .
Με το μόλις νι' οράκα με το ριγουτέ σοι κουστούμι το κολλαριστέ όγκιουμα , τα λαλουδωπά σοι γραβάτα τσαι τα τσαινούρτσια σοι
Λουστρίνια … Ετραβήε το θαυμασμό μοι .
Θα ένει γκάνα σπουδαίο άντρωπο εστσέμα σα το δάσκαλε νάμου το Κοκκοκιό .
Εζού μόνάχα το Κοκκοκιό έμα έχου ορατέ
Έτρου καογκιουτέ
, Ιδίως κάθε
Πφι να μου έκει αποσούκχου τον Άγιε ..
Οξόν από το θαυμασμό νία
Ατσά συμπάϊθα φωλιάε τα ψιούχα μοι για έντενη το τσείε μοι αφού τσαι από τα πρώτε βοά πφε μ' οράτσε , με φωνηάε
Κοντά σοι
Τσαι αφού με χαϊδεύε τα τσιουφά εβαλήτσε τάσου τα πάμα μοι δύου τσαινούρτσια
Αστραφτερά τάλαρα .
Ένταει είνει δικά ντοι με επέτσε να σει ποίερε ότσι έσει Θέου , να ψωνίσερε ότσι έσει Θέου !!!!
Δικά μοι τα τάλαρα .
Δικό μοι όλε έντενη ο ατσέ θησαυρέ , να μπάτσε τσαι ο καταβήκα κα ;
Ο' νει δενατέ !!
Να μπάτσε τσαι ο τσείε μοι έκει
Χωρατέγκου ;
Δικά μοι τσαι τα Τάλαρα , ο θησαυρέ δικό μοι
Α γρούσσα
Ένει το ντέρκι μοι ,ένει
Ο ατσέ καημό μοι……
Καλε ξημέρουμα , με αγάκη .
Διάλογο :Παππού εγγονέ  : του Πάνου Μαρνέρη .
—Τσαι του
Χριστού όρκομι τσαι σε έτανη τα γιορτά έμαει γλεγκίχουντε ..
—Τσαι σε ποίε άβα παππού ;
—Να όρκο μι
Του Βατζελισμού τσαι το όχι .
Ένι γιορτάζα α
Πατρίδα .
Έτεοι του δύου του γιορτέ
Ποτέ ο 'νι πρέπουντα να σι ξεχένουμε , Γιατσί έτεοι οι γιορτέ είνι γιορτέ τα πατρίδα νάμου .
—Τσαι έδαρη σε έμε γιορτάζουντε έντεοι παππού.
—Ο 'νι πρέπουντα να σι ξεχένουμε
, Γιατσί πρεσοί προγόνοι νάμου εσκωτούτθαει για να ζήωμε ενεί ελέφτεροι …
—Ίγκιαει γκιουκχουμένοι τσαι τότθε φουστανελάδε τσαι
Τζιουμπελούδε ;
—Να βρε καμπτζί μι γινουμένα έκι γιορτά ,δίχως του φουστανελάδε τσαι του τζιουμπελούδε ;
—Ένα ρώτημα εμποίκα παππού …
—Ναι καμπτζί μι ….Τθο σκολείε τότθε , τα καμπτζία ίγκιαει αούντα ποίματα τσαι
Ίγκιαει παίζουντα σε διαλόγοι .
Ίγκιαει παριστάντα το Κολοκοτρώνη , το Καραϊσκάκη
, Το
Νικηταρά , το Μιαούλη , τα Μπουμπουλίνα τσαι άλλοι ηρωίδε τσαι ήρωε ….
—Ου 'γκιαε τραγουδούντε παππού .
—Άφε πλέα το τραγούϊδι τσαι το χορέ , σιάτη μι έκι γλεγκίχουντα όλιου το χωριουδάτσι ,ως τσαι α κουτσά Μαρία έκι μπαίνα το χορέ
—Ποίερ έκι α κουτσα Μαρία παππού ;
—Ο όγο νι ένι αού σιάτη μι .
ΚΑΛΕ ΞΗΜΕΡΟΥΜΑ ΤΣΑΙ ΟΜΟΡΦΟ ΣΥΝΤΑΧΙΝΑ…
Το τέλη τα ιστορία ( ΤΑ ΠΑΡΑΠΟΝΑ ΤΑ ΤΣΕΙΑ ΤΑ ΓΙΩΡΓΟΥ ) απο το βιβλίε του Γιάννη του Κορόγου .
Τα ΤΣΑΚΩΝΙΚΑ ερμηνεύτε απο το Πάνο Μαρνέρη ….
Εκάναει , εξανακάναει , αλλά ο 'νει εύκολε να παρήτθουει αβέρτα .
Έσει έχα δίτσιε τσεία , νιε απογήμα .
Ο σεκλεκίστε , αφού τσε εζού έμα σύμφωνε μαζύ ση .
Ενεί οι παλαιοί α κχοντούμε τουρ αρχαί νάμου .
Τσε να έμε θέντε , ο 'με πορούντε να ζήουμε με το σαμερινέ τρόπο ζωής .
Ίσως να οράνει κάποιε αμέρα ότσι ανάμεσα σου ένει δημιουργηκχούμενε χάος .
Μπορεί τσε να κατάβουει ότσι α σαμερινά νοοτροπία ο 'νει μολέγκα μόνιου τα φύση , αλλα τσε τα ψιούχα νάμου τσε έγκεινη ένει το χειρούτερε
Μακάρι να ναθούνει έτρου τα πράματα , απογήτθε ανακουφιστά α τσεία μη α Γιωργού .
Να νη οράου τσε να μη νη κιστίου … -Μακάρι τσεία , απογήμα τσε εζού..
Τσε με έγκεινη αποχαιρεκία τα τσεία μη τα Γιωργού με βαρεία καρδία ..
ΑΓΑΠΗΤΟΙ ΤΣΕ ΜΟΝΙΑΣΤΟΙ ΟΛΟΙ ΝΑΜΟΥ .
Τσιουρακά  του Οχτώμπρη
 :Α ΤΣΑΚΩΝΟΠΑΡΕΑ .
Ελένη τσαι Πάνο  : του Πάνου Μαρνέρη …
— Έτεοι πφι εχάτθαει,
Εχάτθαει, αλλά έτεοι πφι αραμάκαει κίσου οι άραχλοι εβασανίσταει τσαι είνι βασανισκουμένει ακόνη .
— Για άλλε μι βρε Πάνο έτρου έκι τσαι παλιά με του κχάρε ;
— Τσι να ντ'αλήου Ελένη εζού ό'νι θυμούμενε ετσιτάπε καταστροφαί .
—Του τελευταίοι  με  χρόνου έμε αούντε για ατςοί , βιβλιτσοί καταστροφαί τσι να πρώτο θυνητθού ….
—Του κχάρε Ελένη του
Πλέτεροι σι είνι βάντε αντροίποι για ατςά συφέροντα .
— Με τσι καρδία , κια θα παραδούνει ψιούχα , πφου σε ένι ποία α καρδία να αμπρούκχωει έντεοι του κχάρε .
—Ο άντρωπο , έκι αού ο Μακαρίτα ο αφέγκη μι,
Ένι το ατςίτερε θερίε τσαι ένι πορού να ποι το ατςίτερε καλέ αλλά τσαι το ατςίτερε κακό
—Πόσιου δίτσηε έκι έχου ;
Αφού τάσου τθα δέκα πφι είνι γινούμενα πάσα αμέρα, πφ' ένι αού ο όγο, τα έξε είνι κακά τσαι αρνηκικά
Να μη ντ'αλήου τσαι παρατάνου τσαι τα τέσσερα κά τσαι θεκικά .
— Έντανη ένι α κοινωνία πφι εφκιάκαμε τσαι έδαρη σ'έμε υπομέντε τσαι
Τραβήντουντε …
Καλέ τσαι όμορφο ξημέρουμα σε όλε το κόσμο …..
………Εμέ Νιούντε Τσακώνικα………..
……….ΧΡΙΣΤΕ ΑΝΑΣΤΑΤΘΕ ……….
Διαστσευή τσε γραφτέ τα Τσακώνικα από το Πάνο Μαρνέρη .
……….Α Λάϊ , α Λιάρα , τσαι ο
Ντερβίση ………
Ενεί τα σκολιόπουα έτενη τον τσαιρέ έμαει απαντέχουντε το
Σάμπα τσαι τα Τσιουρακά πότε να μόλωει .
Όχι διότσι ο 'μαει ποίντε σκολείε τσαι μάθημα αλλά για να μπαήουμε ταν εξοχή να ερεστούμε τάτσου
, Ελέφτεροι τσαι κοντά τα φύση .
Να νεμάμε τα μανάρια τα τσελή , τα μανάρια νάμου .
Τότθε έμαει ποίντε μάθημα σύνταχα τσαι απόγεμα τσαι το Σάμπα έμισε αμέρα , μόνιου του συνταχινέ .
Κάθε
Τσιουρακά σύνταχα τον Άγιε με το σκολείε τσαι από το μεσαμέρι
Τσαι ύστερα
Πάλι ελέφτεροι
Οι παιδιτσοί μοι χρόνου είνει δεητοί με τα μανάρια .
Οξόν από τα αγαθά σου πφι ίγκιαει χρήσιμα τότθε τσαι έδαρη , έμαει ατςαιρέντε με ένταοι μαζύ …..
Όμορφο ΤΣΙΟΥΡΑΚΑ τσαι υγεία .
Διάλογο  ..
Έτζε να γκιουθήρε ..
Γιατσί παππού γυμνά ένει ;
Για Όρα μοι κα έγκεινη επέκα εζού ;
Με πέτσερε να ζάου να γκιουθού …
Έτζε το λοιπόν .
Αφού γκιουτά ένει βρε παππού μη μι μαούνερε ..
Ο νει μαούνου ντι σιάτη μοι , ίσια ίσια πφι ντ' ένει αγαπού πρεσιού .
Τότθε γιατσί να ζάου να γκιουθού ;
Αφού γκιουτά ένει……
Να σιάτη μοι χάγκε να φορέρε κάτσι ποιό χοντρέ ,
Να μη καρδιάξερε
Τσαι έα να ζάμε ένα περίπατε …
Αααα ο 'νει παρήα .
Γιατσί όρκο μοι θα χάρε το χατήρι το παππού ;
Να βρε παππού , αφού ένει έχα σβαϊσμα…
Ε τότθε όρκο μοι να
Μη ζάμε περίπατε , μη σούσει τσαι μη μπροφτάσει
Να κατσάρε να σβαΐσερε να
Ναθήρε
Καλέ άντρωπο τσαι έτρου να ποίερε πρεσσά κα τθο κόσμο .
Κάτσα παππού
Καλέ παππού
, Κάτσα
Τσαι ξακιστάσου
Ένα καφέ μαθές τσαι εζού σ' ετίου για να φκειάσου .
Θε να κατσάου σιάτη μοι , ένα καφε να
Κίου
Τσαι με σ'ετίου όρκο μοι τα γρούσα να νιλήου ..
Καλέ ξημέρουμα ..Αγάκη τσαι υγεία σε όλοι νάμου .
Ανάγκια έμα του παππού , λιμέρια Γιαταγάνα
Βιγλία του κορφογραμμαί ,του πλεύρε άγκα παγάνα .
Ετθάκα πάλι απότομα , ο τόπο ο 'κει χωρού μη ,
Μακάβριε έκει α σιωπή , άλλιου ο 'μα πορούνει .
Αρχινήε ο ανήφορε , ανάγκια α Ρουσίτσα ,
Σοβά μη έκει ο Καόγερε , ψεά Μπαλαςινίτσα ..
Ίσια προς τ'απουρτέσε μη το Πάτουμα εφαγκήστε ,
Ανάκοντα όρπα πιο παλιά , αερόπλανε γκρενίστε …….
ΤΑ ΓΙΟΡΤΑ ΟΛΟΙ ΕΜΕ ΘΕΝΤΕ
ΤΣΕ ΝΙΕ ΕΜΕ ΠΕΡΙΜΕΝΤΕ
ΝΑ ΓΙΟΡΤΑΣΕΙ Α ΤΣΑΚΩΝΙΑ
ΝΑ ΒΟΥΗΞΕΙ Ο ΝΤΟΥΝΙΑ
Τσακωνοπαρέα μη ……
…….Ο ΧΡΙΣΤΕ ΑΝΑΣΤΑΤΘΕ …….
Α αναμεταξύ σου σκέση έκει αληθινά τσε συνεπή τσε ιδίως έδαρη πφι εγεράκαει τσε α νία ένει χρειασκουμένα ταν άβα .
Εδεήτθαει μεταξύ σου πλέκιεριου απο τσι επενάκαει οι ατσοίποι σου τσε εξενητεύταει τα καμπτζία σου .
Α κουβέντα εκει απαραίτητε σε καθημερινά βάση τσε για του δύου.
Τα Αμπρία πφε επεράτσε , ο υζέ τα Θοδωρού ,πφι έκει αραμού ταν Αϊθήνα , αποφασίε να άρει ταν Μάτη ση νία χρωμακιστά τελερόραση .
Μοναχά ση ένει εσκέφτε , άφε να νη άρου νια τηλεόραση να παρηγορήνει τα μοναχία ση ….
Διάλογο : Τούλα Κώστενα : του Πάνου Μαρνέρη ….
-Κια δούτσερε Κώστενα ;
-Ορεγη
Τούλα κια να ζάου τσαι εζού.
-Θα έχου καννιά βδημά, τσαι παρατάνου να ντ' οράου
-Ναι Τούλα μπάτσε τσαι ένι
Παρατάνου…
-Ναι μαθέ αφού εμπήκα αμάν να ντ'οράου να αλήουμε γκανία κουβέντα , κάνα παράξενε ..
-Ναι Τούλα εφύτζε τσαι ο Κώστα από το νταμάρι , εζάκαμε τάνου τα Παλιόχωρα τσαι κατσάκαμε σκεδόν όα ταν εβδημά ..Ίγκιαει έχουντα τσαι τα καμπτζία Σκόλη τσαι ερέκαμε πρόφαση .
-Κα μπήκατε χαλάλι , ο 'σι αούα μι όα κα με ταν άβα δουλεία ;
-Ποτέ καλύτερα μα το Θεό !!!
Τσι να ντ'αλήου άλλε άντρωπο …
Καονίλητε τσαι χρυσονίλητε ..
-Πφουρ ένι χαιρουμένα βρε θιλενάδα
Πφουρ ένι χαιρουμένα .
-Εζού να 'ράρε γειτόνισα
-Για να ράμε θα κχοντούει ;
-Να ντ'αλήου μα ταν αλήιθα βρέ Τούλα αρχινήα τσαι ένι βαρενουμένα λιγάτσι με έντανη όα τα καοσύνα ..
-Αααα εκιού έσι για σβάϊσμα Κώστενα για σβάϊσμα μα το Θεό …
-Τσι να αλήου τσαι τσι να μογήου σ'ένι Θέου ο…… Ή μ'ένι φαγκισκούμενε …..
Τσαι οι δύου μαζύ χαχαχαχα
Καλε ξημέρουμα τα Τσακωνοπαρέα τσαι σε όλε το κόσμο …
ΜΙΛΑΜΕΤΣΑΚΩΝΙΚΑ
ΤΣΙΟΥΡΑΚΑ  του Γενάρη το  .
Πολύχρονοι οι Γιάννηδε τσε οι Γιαννούλε….
Πολύχρονε τσε ο Γιάννη ο Κορόγο ο συγγραφέα του βιβλίου απο το οποίε Άγκαμε του πλέτεροι ιστορίλε νάμου ….
Τθου δύσκολοι έτεοι τσαιροί α Παληόχωρα έκει δία ζωή τουρ αθροίποι τσε τα ζωντανά .
–  Βροχάδε ταν Άνοιξη ότσι έκει πρέπουντα για το φαέ τα κρίσα τσε τα κουτσερά .
Όπφουρ έμαει κχαμπέντε το κατάβα τα Σέα ή το Μισοράχι ο κάμπο τα Παλιόχωρα τσε του Τςουμία , έκει ονοιάζου σαν ασημένιε τσυματιστά θάασσα με πράσινα μπαούματα , απο του χούρε με το καλαμπόκι τσε το ροϊδίθι .
Έμαει ονειρεγκουμένει τα Βραστογαλιά
Τθα σκουτέα με τα νόστσιμα παξιμάϊδα , τον αχνιστέ τραχανά ,
Το φρέσκο αβουγό πφι νιε έμαει αρίκχουντε απο τα φωλήα , μπρι α κότθα τελειούει το κακάρισμα .
Ένταει όα είνει στοιχειουτά τάσου νάμου τσε ένει ομορθιέντα του θύνησε νάμου .
Ο παιδικό αγνέ τότθε κόσμο νάμου έκει σέφου τσε ατσαιρένου με τα πιο απλά τσε φτωχικά βιούματα .
ΟΜΟΡΦΟ ΣΥΝΤΑΧΙΝΑ τσε Κα ΤΣΙΟΥΡΑΚΑ
Να φάμε τα βραστογαλιά , Τάσου απ τα σκουτέα
Αλλά τσ' α γρούσσα Τσάκωνε να νη νιλήνουμε ένει θέα ….
Τσακωνπαρέα μοι
….Ο Γιουρισμό…..
Του Πάνου Μερνέρη .
Εγύρκα σε 'ρέκα ανίλητοι , τσε αποςιαουτοί
Παθήκαει τσίπτα τάχατες , τσε είνει αφτθοϊστοί
Κα έτθε;
Τσε παθήκατε;
Τσι νι μου εταράε ;
Πφι έτθε αποςιαουτοί ;
Ποίε νι μου εκειράε ;
Κακά μαντάτα άγκατε ;
Τσι τάχατες ενάτθε ;
Τσε έτθε όλοι ανίλητοι , ποιε νι μου καταράτθε ;
Το ύο το ανίλητε , μπάτσε τσε 'μού εγγίκατε
Τασου τα μούγγα εκλείστατθε, τσι διάτανε παθήκατε;
Όρα καούρ εκάνερε τσε κα πάντα να έσει
Ενέτζερε τσίπτα Καλε ;
Κάνα Καλέ Μπεσκέσι ;
Ως για σενεί τσίπτα ο παθήκαμε Μον Κάτσα να ντ' οράμε
Τσε αφου καοκοκιάερε , Τσακώνικα να νιάμε .
Τόσε τσερέ πφ' εν' περατέ , τα γρούσα ο νιλήκατε ;
Έγκλημα εμού εμπήκατε ;
Τα γρούσα νιε αφήκατε;
Όχι Τσακώνικα ενεί έμε νιούντε , τσε νεράτσι σ' ΕΜΕ αούντε
Κάθε ούρα κάθε μέρα , τσε κιατθοί χέρα με χέρα .
Καλε ξημέρουμα ,κα ΤΣΙΟΥΡΑΚΑ ,αγάκη τσαι υγεία
Κα ένει
Α εξέλιξη , αλλά , τα γρούσσα μην αφήτε
Τσακώνικα νιλήνετε ποτέ μη
Σ' παρατήτε
ΤΣΙΟΥΡΑΚΑ  του Αωνάρη .
Τσιουρακά  του Αωνάρη .
Ο Πάνο νη μου είνει παρακαού .
Ποίετε προσπαϊθα .
Ο ' σει αού μοι θα ζάμε σάτση για τσυνήγι ;
Ακόνη Αωνάρη έμε έχουντε τσαι εκιού με έσει αού για τσυνήγι ;
Τόσιου παϊθαστέ έσει ;
Εκιού τσι έσει αού ;
Ένει αού σάτση για πρώτε βοά να ζάου για αγριόχιουρε ..
Ο 'σει ξαναζατέ ;
Ο 'νει ζατέ τσαι αποφασία να ζάου σάτση
Εζού εσταμακία το τσυνήγι
Το τσυνήγι εσταμακία
Ο 'νει ποία μοι α καρδία
Άλλιου κάτσι να σκωτού
Καμπτζία νι' ένει αμογού
ΤΣΙΟΥΡΑΚΑ  του Σετθέμπρη  : Α Τσακωνοπαρέα .
—Παππού ντ'ερωτήκα να μπάτσε έσι έχου πυρετέ γιατσί νία μι σ'έσι αού έτρου νία αλλίου τσαι μ'έσι μπερδέγκου ..
—Ουου καμπτζί μι για να μπερδέγκου ετίου τσαι εζού θα ένι μπερδευτέ..
— Από ότσι ένι δενάχουντα ναι .
Μπάτσε κατσάτσερε τον ήλιε πρεσσά ούρα ,
Τσαι ντε ξενιαλίε ;
— Σιάτη μι τον ήλιε
Ο 'κατσάκα , αλλά με ένταει όα ένι όντως μπερδευτέ ..
— Τσι να αλήου ;
Τσαι εζού έμα παινεγκουμένα για το παππού μι το σοφό ……
—Καρδία μι ντ'απογοητεύα ;
— Ντ'ένι κειράζα , εκιού ποτέ ο 'σι απογοητέγκου μι …
— Να από τα νία μερία είνι αούντε το   ένι βλάβουντα ταν υγεία , από ταν άβα ο αέρα ένι μολευτέ με λίγα όγια γκρενίλα απουρτέσε τσαι ρέμα από κίσου ..Άλλε άμα έγκεινη ό 'νι μπλέξιμο ;
— Ναι παππού ένι , απλά
Αντεχουμένα ετίου να νι ξεμπλέξερε.
— Ούτε ο Θεό ο 'νι ξεμπλέγκου νι έγκεινη αλλά θα ντ'αλήου ταν επιλογή μι !!!
— Για να νι νιάου παππού …
— Θα ζάου με ταν απότσια του Δεντρικού τσαι το
Φυσικό αέρα ….
— Εζού παππού να μι συωρέρε αλλά θα προκιμάου το κρεββάτθα μι τσαι το  ….
Ξημέρουμα τσαι α επιλογή ένι δικά νιούμου
Απότσια ή   ;
ΤΣΙΟΥΡΑΚΑ  τουΑωνάρη  .
Το σύγνεφο του Μαλαιβού αρχινήε να ατσαιρένει τσε να απρούτσετε .
Εσούτσε τάνου απο τόν ουρανέ τα Παληόχωρα τσε νιε εστσεπάε όα.
Με έκεινη το γκρίζο χρώμα ση κατα ποτσουτέ με ελπίδα με κάποιε ανακούφιση με ζωή .
Έκει το δώρε του Θεού σαν αντίδωρε σε όλοι του απελπιστοί Τεροσαπουνατσιάνοιτσε Μεανιώτοι .
Το Θάμα ο αργήτσερε να ναθεί .
Μετα σπο κάνα δύου μπουμπουναρίε ανοίαει τα ουράνια τσε αρχινήε να ξερίχει με το ασκόπουλε .
Βρέχο χωρις σταμακημό .
Βρελψο πφι έτανη τα στιγμή έκει πιο ακριβό τσε απο τα Μάαμα .
Βρέχο πφι εχαροποίτσε όλοι του προσευχούμενοι .
Βρέτθε ως το κόκκαλε τσε ο παπά φίλο μαζυ με όλε το κόσμο.
Ενέγκαει ταν εικόνα τον Αγιε Γιάννη .
Το θάμα έκει νατέ .
Α Παληόχωρα έκει γιορτάζα τα δικά ση Ανάσταση τσε μαζύ ση Τερέ Σαπουνάτσι , Μέανε ….
Πάντα με ΥΓΕΙΑ .
Βόλτα τα Σαμπατιτση , όλοι οι μιτσοί τσέ οι ατσοί .
ΤΣΙΟΥΡΑΚΑ  του Απρίλη  Εμέ Νιούντε Τσακώνικα .
Τσι γεροκομείε τσε αηδίλε να μου έσει αού απογήτθε ο φουστανελά .
Ο 'σει έχου καμπτζία , εγγόνια , νυφάδε να ντη ξοικάξουει ;
Ο δουλεύερε νια ζωή ;
Για έντεοι ;
Ο αφήτσερε κληρονονία όα ντη τα περιουσία σε έντεοι ;
Αφού με έσει αού ΝΑΙ τότθε γιατσί να μη ντη γεροκομήνει;
Εσταμακήαει όλοι οι φωναί , εσταμακήε όα α αντάρα ..
Ο αρχηγό φουστανελά σε εμπήτσε νόημα να σωπάσουει .
Εζυγούκαει οι Αρχαί το φουστανελά με σεβασμό νιε εχαιρεκήαει ,γιατσί έτρου έκει πρέπουντα να ποίουει ….
ΚΑΛΕ ΞΗΜΕΡΟΥΜΑ ΜΕ ΥΓΕΙΑ
ΧΡΟΝΟΥ ΠΑΣΙΟΙ ΓΙΑ ΤΑΝ ΑΜΕΡΑ , ΕΝΕΙ Α ΑΜΕΡΑ ( για τα Βάγια )
Νιλήνετε Τσακώνικα με καμάρι τσε περηφάνεια .
Κια 'σει εγκου τσίχερα το βράχο βρε χριστσιανέ
Μη φοζήσιου, όρεγη ο ένα ντοι πούα μπαήτσε το γκρεμό
Εκιού έσει ποίου σάματσι ατζία το χάρο πλέα
Για Όρα κα, με έντεοι τουρ εμαλοί να έτζερε
Ατζιάερε τα πληγά άμα τσαι ατζίερε το τςουρούμι τθα σίντα του βράχου
Λιγάτσι αλλά θα περάει κια θα ζάει
Με τουρ εμαλοί πφι έσει έχου οράκα εζού
Καλέ ξημέρουμα με υγεία τσαι αγάκη για όλοι νάμου
ΤΣΙΟΥΡΑΚΑ ΤΑ ΑΜΠΡΙΑ .
Ο Χριστέ Αναστάτθε από νεκρέ….
Ένει α Ατςιτέρα γιορτά τα Χριστιανοσύνη .
Ένει Αμέρα Αναστάσεως του Χριστού , του αθρούπου , τα φύση γενικά .Α Άνοιξη ένει Ανάσταση .
Ο 'νει τυχαίο το ότσι α Ανάσταση ένει πάντα ταν εποχή Άνοιξη .
Το φαγοπότι μετα τα Σαρακοστά ένει Ανάσταση , το γλέγκι μετά ταν ατσά μαρτυρικά εβδημά , ένει Ανάσταση ….Μετά απο του καταθληπτιτσοί αμέρε του χειμωνικού πφι α φύση ένει τσιτέντα σε λήθαργο ,ενει παρήα α Άνοιξη , α Ανάσταση τα φύση .
Ά ν ο ι ξ η – Α ν ά σ τ α σ η – Χ α ρ ά .
Ανάσταση λοιπόν τσε του καρδίε νάμου τσε του ψιούχε νάμου .
ΑΛΛΑ , ΑΛΛΑ , ΑΛΛΑ .
ΓΙΑ ΣΕ ΕΝΕΙ ΤΟΥ ΤΣΑΚΩΝΕ Α ΑΝΑΣΤΑΣΗ ΤΑ ΓΡΟΥΣΑ ΝΑ ΜΟΥ ΕΝΕΙ ΕΧΑ ΤΣΕ ΕΝΕΙ ΠΡΕΠΟΥΝΤΑ ΝΑ ΕΧΕΙ ΙΔΙΑΙΤΕΡΟΤΗΤΑ ΤΣΕ ΠΡΟΤΕΡΑΙΟΤΗΤΑ .
Να περαήτσετε όμορφα χρόνου πάσιοι τσε του χρόνου όλοι μαζύ .
Τςίταβτσαι Τίτιντα – του Σερικχή : Α Τσακωνοπαρέα .
Θ:Σιούλα εε Σιούλα..
Κια δούτσερε βρε γειτόνισα …
Σ:Ογή ένι κια τθα κομμάκια να ζάου….
Θ:Α ούρα κα τσιόατες …Ο 'ράκα ντι τα σύνταχα …
Σ:Α ούρα κα
Θωμαή,επέκα να ζάου συνταχούλια να ποκίσου τα δεντρικά μπρού κιάσει α καΐα.
Θ : Κα μποίτσερε….
Τα δουλεία ντι….
Σ:Πέκα να μπάτσε βρέτσει, αλλά του κάκου .
Θ: Γιούρε γιούρε νιε φερίκχου, δόξα νάχει τ' όνομα σι αλλά τσίπτα.
Σ: Θα ζάρε για γκάνα μπλουτςάρισμα τσι θα ποίερε;
Θ: Μπερ (ποίερ) ένι έχου αϊδεία για ετσιτάπα λούσα κάψο Σιούλα .
Σ: Τσαι Κια να ζάρε κάψο Θωμαή γιομήκαει τα χειόθασσα με γυμνοκώλυκα, κοτού ένι γκανένα να ζυγούει τα θάσσα …
Θ Ορή γειτόνισσα άμα ένι να ζάρε, έδαρη ένι ο τσαιρέ, ου νι ακόνη φερτοί πρεσσοί θα ερεστεί γκανιά άκρα …
Σ: Τότθε βρε Θωμαή Έα να ζάμε για γκάνα δύου ούρε να ξεδούμε κχιαούα..
Θ: Να αλήου το Νιχάλη το Σάμπα να αποσούει νάμου οπά τον Άγιε Χριστόφορα.
Σ: Ναι βρε Θωμαή ν' ανάψουμε τσαι γκάνα τσεράτσι τον Άγιε, δόξα νάχει τ'όνουμα σι ..
Καλέ καουτσαίρι θιλενάδε τσαι θίλοι τσαι κα μπλουτςαρίσματα..
Τςίτα τσαι Τήτηντα
Ανακαρούτσε
Ανάζερβο
Αναδεγκούμενε
Ανακατούκχου
Ανακλιάζου
Ανακλανίζου
Ανακατουσιάρη
Ορή ανακαρούτσε , ο 'σι ορού νι ;
Θα ντι μόλει γκάνα ανάζερβο να 'ράρε τον ουρανέ σφογγύλι
Ο ούϊθι ένι αναδεγκούμενε ο 'νι ψόϊθε
Ανακατούκχου τσαι ανακατούκχου τσαι πάλι εκιάτσε ο σωμό
Ανακλιάσου τσαι κιάσε δουλεία τσι έσι αντεχούμενε
Τςίτα τσαιΤίτιντα– του Αμάη : Α Τσακωνοπαρέα.
Καγκιούτσε τσαι σταμακίαμε .
Γιουρίαμε ταν άβα τσαι ταν παράβα μέρα.
Ήγκιαει πρεσσοί οι σκωτουτοί πφι έκι πρέπουντα να περιμαζούμε, να κουβαλήουμε τσαι να κχακχούτσουμε.
Ένι θυνηκχουμένα τα σούκχα σου.
Ο αιθή μι ο Γιώργο ό 'κι έχου
Καύκαλε.
Ο αφέγκη μι,ο Περικλή, ο Θανάση… Όλοι σκωτουτοί.
Ο Θανάση άκια να έκι έγκου τθο Πανεπιστήμιε, αλλά ο προαβήτσε.
Δεήκαμε δύου κάβα τθουρ άκρε τθα μπετσίματα, εσιάμε κάτσι σαν ξοκρέββατθε τσαι σε κουβαλήκαμε ένα- ένα τθο νεκροταφείε .Απέ εκάναει τσαι κάτσι συτζενήδε από τα Κέρτεζη τσαι από το Αγοβούνι .
Από όα τα χωριουδάτζα κάναει τσαι βοηθήκαει νάμου .
Α τσέα νάμου έκι δατά όπφου τσαι οι άλλοι τσέλε τα γειτονία.
Σούστε μόνιου ά τσέα του Οικονόμου τσαι όρπα
Αγκωνιάμε
Πρεσσοί.
Ο Ερυθρέ Σταυρέ εδούτσε νάμου ιίδιτα.
Απο τα Βραχνέικα οι συτζενήδε , ενέγκαει νάμου, άϊ, άλυτα τσαι άντε.
Κια να ερέσερε τα όγια να περιγράψερε το Δράμα ….
Τσίτα  του Γενάρη   ..
Χρόνου πάσιοι τσαι κα χρονία .
……………ΧΡΟΝΟΥ ΠΑΣΙΟΙ ΤΣΑΙ ΚΑ ΧΡΟΝΙΑ ………….
ΤΣίτα  του Γενάρη .
Κα αρχή σε όλοι νάμου ..
Πφουρ έκει το  ;
Κατά ενίου έκει α πρώτε χρονία μετά από  χρόνου πφι νιε περαήα ταν Ελλάδα .
Όμορφα έκει … Τα σκαοπάκια τσαι τα μιτσοεμπόϊδα πάντα θα σ' ερέχουμε , αρκεί να σι περαήχουμε τσαι να ξοικάζουμε πάντα απουρτέσε .
Τα μιτσοεμπόϊδα το μόνιου πφι είνει ποίντα ένει να νάμου αλικογκίχωει λιγάτσι ως να πετύχουμε το στόχο νάμου .
Γιατσί ενεί έμε έχουντε στόχο .
Ο στόχο νάμου ένει όλοι τθο τόπο νάμου , σε κάμποσοι χρόνου να νιλήνουμε τα γρούσα νάμου.
Ένει Ευχαριστού όα τα Τσακωνοπαρέα τασου από τα καρδία μοι .
Ένει Ευχαριστού όλοι του γονείε πφι να μου είνει εμπιστεγκουμένοι με τα όμορφα σου καμπτζία .
Ένει Ευχαριστού τά καμπτζία πφι να μου είνει θέντα , να μου είνει δεχούμενα τσαι αφήντα νάμου να σι μάθουμε.
Ευχαριστού ένει το Δημαρχείε για του χώροι πφι να μου είνει παραχωρούντε .
Ευχαριστού ένει όλοι όσοι είνει παρακολουθούντε τα βιντεάντζα τθο  τσαι ταν ιστοσελίδα τα Τσακωνοπαρέα
ΕΜΕ ξοικάζουντε τσαι ορούντε απουρτέσε ..
Χρόνου πάσιοι σε όλοι .
Χαρά τσαι ευτυχία τα κονάτζα νιούμου .
Όλοι οι επιθυμίλε νιούμου να πραγματοποιηθούνει .
Κακιστρουθήτθε τα καοσύνα έντεοι τουρ αμέρε τσαι αφήετε νι να νι μου κατευθύνει σε καλοί πράξε για να αγαλλιαστεί α ψιούχα νιούμου τσαι δετθήτθε το χαϊδι τα προσφορά .
Ποίετε το ΧΡΗΕ νιούμου .
Καοδετθήτε το τσινούρτση χρόνε με αθροίποι πφι έτθε αγαπούντε .
ΤΣίτα  του Σερικχή  .Εμέ Νιούντε Τσακώνικα ..
Δεμάκια απο τα βοτανίσματα με τσεραντά χόντα , δεμάκια απο βίκο ρόϊδι τσε λαθούρι .
Το παχνί έκει πρέπουντα να έκει γιομάκιου κάθε αργακηνά για τα χοντρά ζώα , μουάρια , άογα , όνου , όπφου τσε οι μιτσοί ταγίστρε για τα μανάρια .
Αποθητσέκουντε είγκιαει τσε του καρποί, κρίσε τσε βρόνη, κάτσι σα πρωτεΐνη για τα ζώα .
Ενα ντροβά κρίσε με βρόνη , έκει το δυναμωκικό τα αμερή για το ζώο , για να μπορέει να αντέξει τα δύσκολε αμέρα τα δουλεία ….
ΚΑΛΕ ΞΗΜΕΡΟΥΜΑ … ΜΕ ΥΓΕΙΑ …
Τρίτε αμέρα τα εβδημά ,
Μέρα παρεξηγητά….
ΤΣίτα  του Φλεβάρη το  ….
ΧΡΟΝΟΥ ΠΑΣΙΟΙ ΤΟΥΡ ΕΡΩΤΕΥΤΟΙ…..
Αφού εκαγκιούτσε ανάβαει οι γεράδε κχάρα να περαήτσουει τα νιούτθα .
Αμα ξημερούτσε ο δήμαρχο , ο αστυνόμο , ο γιατρέ , ο αγροφύλακα , ο πρόεδρε τουρ εμπόροι , ο πρόεδρε του ψαράδε τσε α εφημερίδα με το Λια το Κουνιά , για να καλύψει το γεγονός τσε να νη απολεί ταν ευρωπαϊκά ένωση … Θα φκειάξουμε γεροκομείε επέτσε ο δήμαρχο …                                                                           Θα νη μου μετσίνου τα πίεση  βολαί ταν εβδημά επέτσε ο γιατρέ ……                                                          Θα νη μου δίνου βερεσέϊδα , ανεμούτθε ο μπακάλη ……                                                                               Όποιερ ένει έχου γραφτέ χρήε του μπακάλη το  ντεφτέρι …..
Να νη ξεχρεούει μέρα νιούτθα , ένει προσπαθού να καταφέρει , έκει απογηκχουμένα α Νικοού…..
Α Νικοού σε κατανέτζε τσε εμπήτσε το πρώκιου μπλόκο :
ΣΕ ΖΩΝΤΑΝΑ ΤΣΕ ΣΕ ΑΘΡΟΙΠΟΙ……..
ΚΑΛΕ ΞΗΜΕΡΟΥΜΑ …
Επφέρη έμα ζατέ το εξοχικό μοι ταν Αμεριτσή .
Οι παλιοί ίγκιαει αούντε : τσαι ο τόπο με τουρ αθροίποι σοι .
Κάτσι θα ίγκιαει ξέρουντε .
Σε ένει αφήνου ο άντρωπο τσαι όα είνει ρημάζουντα .
Όα λογκούκαει .
Έντενη ο χώρε ο τόσιου γνωστέ μοι ο τόσιου φιλόξενε, ανιούριστε λογκουτέ , αφιλόξενε.
Α τσέα το ίιδε .
Αράχνε σε μερίλε μερίλε ,
Άειδε , άχαρε τσαι
Έρημο .
Τα παναϊθούρια , οι πόρου ,οι τοίχοι όρπα
Αλλά α τσέα ο'κει έχα χαρακτήρα , έκει απλά όρπα .
Οι πόρου από τα
Ντουλάπια τα κουζίνα ανοιτθοί μπαράκα τσαι τα ντουλάπια άειδα
, Χάσκουντα όπφουρ ίγκιαει , ίγκιαει ποίντα
Ταν
Εικόνα τα τσελή ακόνη χειρουτέρα .
Τάσου του συλλογισμοί μοι ενιάκα .
Με χκίερε τσαι με παρατίτσερε έτρου σύξυλε
Τάσου ταν ερηνία .—Τσαι άλλοι
Βολαί ντ' αφήκα …Απογήμα … .
—— Ναι για τσεί τέσσερι αμέρε …..
Έδαρη ένα χρόνε τσαι βάλε…
Ο ' μα ξέρου τσι να απογηθού … Καταγκίκα τα γρούσσα μοι βαλήκα τα κράκα τα κλειδωνία , νιε σούβα τσαι εφύγκα
Καλέ ξημέρουμα σε όλοι νάμου ..
…………Εμέ Νιούντε Τσακώνικα………..
ΤΣίτα  του Σερικχή    .
Αμα πάλι έκει παρίου ο τσερέ για σέρι τα Παληόχωρα πάλι είγκιαει αρίκχουντε τα παξιμάϊδα σου .
Τα κατοχή ως τσε τα χαρούπια είγκιαει φταίντε.
Περάκαει όμως έτεοι οι εποχαί , οι τότθε δουλείε τσε τα έθιμα νάμου είνει πλέα ανύπαρκτα .
Πρεσοί λίγοι γουναίτσε είνει απαραματοί πφι είνει ζυμούντε , πρεσοί λίγοι απαραμάκαει πφι είνει ξέρουντε να δάνει το φούρνε τσε να φτάνει το ταβά με το κρίε τσε με του μπατάτσε τσε όλοι του κίτθε .
Εδαρη είνει προκιμούντε τουρ ηλεκτριτσοί φούρνοι .
Ενα γιούρισμα το κουγκί τσε όα έτοιμα .
Αλήθεια πόσιου μα πόσιου άνοι οι τσεροί ;
Τα Παληόχωρα Κατσάκα τσε εχαζεύα
Τον Οριόντα αγναντεύα …
……Εμέ Νιούντε Τσακώνικα ….
ΤΣίτα  τουΦλεβάρη το   … Εμέ Νιούντε Τσακώνικα …
ΣΥΝΕΧΕΙΑ ΤΑ ΙΣΤΟΡΙΑ .ΤΑΠΑΡΑΠΟΝΑ ΤΑ ΤΣΕΑ ΤΑ ΓΙΩΡΓΟΥ.ΜΕ ΤΟΝ ΠΑΝΟ
Μόλις με 'νιουρίε με καλέτσε να Κατσάου κοντά ση .
Έα όρκομη με πέτσε , έα πιο κοντά ένει έχα  τσερέ να ντη οράου .
Εγεράκα τσε ο 'νη πορούα να τςιάχου ,  να ορήνου του συγγενήδε .
Εα να ντη τσεράου τσε καφέ .
Έσει θέου σπο τον αγοραστέ ή απο  το δικό νάμου ;
Εζάκα να Κατσάου το πέτςινε πεζούλι .
Όχι Όχι όρπα με πέτσε  , κχοντούσου λίγο να ντη φέρου νία καρέγκλα .
Εμπαλήτσε τα σιούγα απο τα κχάρα για να μη δάει το περιεχόμενε ση τσε έκει έτοιμο να τθάει .
Όχι  ό'νη κειράζουντα τσεία Γιωργού , ποίε τα δουλεία ντη κα ένη όρεγη ……
ΠΑΝΤΑ ΜΣ ΥΓΕΙΑ .
ΝΑ ΕΜΕ ΟΛΟΙ ΑΓΑΠΗΤΟΙ.
ΝΑ ΕΤΘΕ ΟΛΟΙ ΚΑ …..
Τσίτα  του Μάτζη  .
……Α Τσακωνοπαρέα με του νέοι ….
Τσίνει , να έγκουμε αγάλι, αγάλι ..
Ποίε τα χέρα ντη πιο πά να οράου το καθρέφτα..
Έα έα όα πλέα ντη είνει φταίντα ….
Αααα ο θα ζάει κα α αμέρα !
Τσι ενάτθε πάλι ;
Μη νιλήνερε , ένει οδηγού
ΤΣΑΚΩΝΙΚΑ με το Πάνο , Α ΤΣΑΚΩΝΟΠΑΡΕΑ .
ΤΣίτα  του ΜΑΖΗ  .
ΤΣΑΚΩΝΟΠΑΡΕΑ ΜΗ α συνέχεια με τον ΠΑΝΟ ΜΑΡΝΕΡΗ …
Εζάκαει όα ένταει , σε αφήτσε α εξέλιξη , εχάτθαει ολότελα .
Οράτσερε το πανηγύρι τ' Άγιε Σωκήρα ;
Τα όργανα είνει παίζουντα μα γκανένα ό 'νέι χορέγκου .
Ετσεράτθε τσε εμαράτθε τόσιου ογλήγορα α ψιούχα νάμου , σα να πενθήμουμε όλοι , για ένταει όα πφι εχάτθαει .
Αλλα απο σ' εμού ένει εξαρτηκχούμενε , να μη χαθούνει ολότελα να νη κχοντούετε , οτσι εχάτθε να νη ξαναφέρετε.
Ένει θυμουμένα τα παλαιά μεγαλεία τσε ένει βούα για τα κατατζία .
Ένει βούα τσε για τα μακαρίτση τα μουρία του Παπορά τσε για το πεύκο του Γιάγκου .
Ένει φοζουμένα μπάτσε ένει παρία τσε α δικά μη σειρά ……..
ΚΑΛΕ ΝΑΜΟΥ ΞΗΜΕΡΟΥΜΑ ΠΑΝΤΑ ΜΕ ΥΓΕΙΑ .
ΕΜΕ ΠΡΕΣΙΟΥ ΠΕΡΗΦΑΝΟΙ ΤΟ ΟΤΣΙ ΕΜΕ ΑΠΟ ΤΑ ΤΣΑΚΩΝΙΑ
ΑΛΛΑ ΠΛΕΚΙΕΡΙΟΥΓΙΑΤΣΙ ;;;
ΓΙΑΤΣΙ :
Α ΠΑΠΑΡΑ ΤΑ ΤΣΕΙΑ ΜΗ .
Α τσεία μη α Βγενού ένει νία καωσυνάτα γουναίκα .
Ένει έχα περαητθέ τα  μα ο 'νει βάνα νει κάτου .
Εβαρέγκαει οι πούε ση , ο κορμό ση τσε οι Χέρε ση .
Για να σταθεί ορθά τσε για να μπαήνει τσε να κχαμπαίνει τα σκαοπάκια , ένει πρέπουντα να ακχουγκήχει το μαγγούρι ση ..
Το πρακιού ση χαμόγελε , ένει φαναιρούκχουντα το πλούσιε εσωτερικό ση κόσμο , ο οποίε ένει απαραματέ γνήσιε , ανόθευτε ,τσε καθαρέ .
Νει θεωρούα τα νέα πράματα λούσα τσε περιττά .
Μετα το μπάνιο θα αράτσου,
Τσε ΤΣΑΚΩΝΙΚΑ θα κουβεγκιάσου….
Τσίτα του Αμάη  .
Τσιίτα  του Αμάη
Κατακούβανε ο χρωμακισμό τα προβάτα τσε λεκό με κουβάνοι πινελίε
Τα γιδέ.
Όσιου για το κούε , ο μαθήκα ποτές από κια άτζε ταν ονουμασία τσαι ποίε νιέ εβαφκίε τσαι νιέ εδούτσε έγκεινη το όνουμα .
Με έκει απαντέχου κάθε βοά .
Άμα με έκει ορού έκει ποίου όα τα χαϊδάρικα καμούματα σοι .
Κουλουριασκούμενε
Έκει του πούε μοι , κατσίνου μοι έκει αφρά αφρά , ασπηδού τάνου μοι , τσιτέντου ανάστσεα , απαντέχου το χάϊδι μοι
Τσε μετά δρανήντου σε κύκλε τσε γκλαφουνήντου χαρετά .
Έμα αρίκχου λοιπόν το ταγαριούλι μοι με κάνα κομμάκι άντε με κχάμποσοι ελήε τσαι ένα γουλιάϊθι άρτουμα τσε έτοιμο για νεμά .
Απουρτέσε α Λιάρα , από κίσου α Λάγιε , πιο κίσου εζού τσαι τελευταίο ο Ντερβίση .
Με έντανη τα σειρά έμαει έγκουντε ,με έντανη τα σειρά έμαει γύρουντε ……
ΒΟΗΘΗΕΤΕ ΝΑ ΑΝΑΒΟΙΟΥΜΕ ΤΑ ΓΡΟΥΣΑ ΝΑΜΟΥ .
ΕΝΕΙ ΚΑΘΗΚΟΝ ΤΣΑΙ ΥΠΟΧΡΕΩΣΗ ΝΑΜΟΥ ..
Τςίτα τσαι Τίτιντα – του Γενάρη : Α Τσακωνοπαρέα .
Κουιτέ : από το Βιβλίε κραυγή .
Διαστσευή τσαι γραφτέ τθα Τσακώνικα από τον : Πάνο Μαρνέρη
Α κχαμπάνα ντούτσε συνταχούλια .
Επέκαει νάμου ν'νάρουμε από ένα μπέτσιμο τσαι λίγο άντε τσαι να ζάμε το σκολείε .
Σαν εμαζούμαει οπά, εχουρίαει νάμου, αλλιά του γουναίτσε με τα μιτσιούλικα τσαι αλλιά τουρ ατςοίποι με του νέοι,από — χρονού τσαι τάνου.
Αμπαρούκαει νάμου τάσου τσαι έμαι όλοι φωνηάντουντε: Κια είνι οι ατσοίποι;Γκανιά βοά ανοίε ο πόρε από το τράβημα .
Του σκάλε ο ένα τάνου τον άλλε μπαήκαμε τάτσου τσαι τραβήαμε για το ποταμό.
Τότθε εκάνε νία σιάτη τσαι επέτσε νάμου ότσι σε σκωτούκαει .
Το αργάουμα τσινήκαμε για του τσέλε νάμου ..
Όα ήγκιαει αμπρουτά.
Εμπάκα τα τσέα τσαι έμα παλαίγκα να
Γκάνα ιδούλι για τα καμπτζία .
Α σιάτη μι α Δήμητρα πρωτοζάτσε τθο τόπο του σκωτουμού .
Σαν εγιουρήε τα τσέα τσαί
Μ'οράτσε να παλαίγκου να γλυτού κάτσι από ταν κχάρα με πέτσε :— Ματερούλα μι σε σκωτούκαει όλοι, μην αρίτσερε τσίπτα .
Νι απογήμα :— ΕΜΕ εφτά κίσου, εφτά βραχάνια, πφου θα ζήουμε ;.Ταν άβα μέρα το ξημέρουμα εζάκα τσαι ερέκα το καμπτζιούλι μι τάσου το σωρέ…Τον άτσωπο μι με τουρ εμαλοί ανεμουτοί τάτσου.
Το βραχαμούλι μι γιομάκιου αίματα,ο 'μα έχα να νι άτσου..Οπά πφι έμαι παλαίγκουντε να μαζούμε τα τσιφάρια, ήγκιαει περούντα τα αερόπλανα απανούσε νάμου.
Εσκάβαμε με του χέρε για να σι κχακχούτσουμε.
Κχάμποσοι σε πακούκαμε με κοτρόνια .
Έγκουντε έμαι οπά πάσα ναμέρα.
Του πλέτεροι σε ξεκχακούαει οι κούνοι .
Α ούρα α κα σε όλοι νάμου ..
Τα εγκλήματα του πολέμου πφι ούτε να σι ξηγίερε έσι πορού μαειδέ να σι λησμονέρε
(Ταρ
Αμερή … )
Της ημέρας
…..Του Πάνου ……..
Ο αλαργηνέ ορίζοντα πρεσιού κοντά ζυγούτσε
Τσαι τα θασσέ τα τσύματα σκοτάϊδι σε συγκιούτσε
Ο σίνα ο 'νει ορούμενε
Τσαι τα κορμοστασία σι
Κατσαφάρα
Επακούτσε νι , γκριούβε τα λεβεγκία σι .
Χλιφτέ ένει ο ουρανέ , τας' τα κουβάνα γκιούτθε
Ό ήλιε χάτθε σάμερε τθα σύγνεφα εγκριούφτε
Αστράφου ,
Ούτε φουσού , μαϊδέ τσαι μπουμπουνίζου
Μόν σιγανοψιχάλισμα ,
Ο ουρανέ δακρύζου .
Καταχλιφτέ
Ο ουρανέ
Δάκρυα
Ένει τσιχύνου
Τσαι του
Πληγάε ταν' τα γής , με βάμα ένει κλείνου
ΤΣΙΤΑ ΤΣΕ  του Μάτζη το  .
-Ναι κουμπάρε , ενει κουτσά στραβά θα νη μπάλουμε , μα κάνα άχανε , με κάνα βορβό , με το αούλι νάμου , το γά , το άρτουμα , το τραχανά τα πφίιτα τσε το αντούτςι νάμου, κα έμε …..
Αλλά οι αηθήνε νάμου του πολικείλε όπφου τσε τότθε κουμπάρε , είνει τςούντε οι άραχλοι τα ανεμουτά , τα απομεινάρια , τα σκουπίιδα ,,,
– Ένει ματούκχα α καρδία μη κουμπάρε μονάχα πφι σε ένει νίου .
Εζού κουμπάρε με τα φτώχεια μη όα να θίου κάνα κατσικομούνουχο να νη ποίου δώρε .
Κανα ασκοπούλι άρτουμα , κανία αφόκιουρη , κάνα πουγκάλι τραχανά τσε πφίιτα ..Ετσιτάπα πράματα κουμπάρε μετά χαράς μη …
-Τσε εζού κουμπάρε τσε εζού…..
Κα νιούμου αμέρα Θιλενάδε τσε θίλοι , με ΥΓΕΙΑ .
Να Βοηθήνετε τουρ ανήμποροι , ένει υποχρέωση νάμου , ΝΙΛΗΝΕΤΕ ΤΑ ΓΡΟΥΣΑ ΝΑΜΟΥ , ΚΑΘΗΜΕΡΙΝΑ …..
ΤΣΙΤΑ  του Αωνάρη  .
ΤΣίτα τσε  του Αωνάρη  .ΤΣΑΚΩΝΟΠΑΡΕΑ ΜΗ
Διαστσευή τσε γραφτε τα ΤΣΑΚΩΝΙΚΑ απο το Πάνο Μαρνέρη .
Ν' ΑΡΜΕΝΙΣΟΥΕΙ ΤΑ ΚΑΙΤΣΙΑ ΤΑ ΤΕΡΙΩΤΣΙΧΑ .
Είνει περατοί οι δύσκολοι χρόνου τα κατοχή .
Οι πορείε τα θαασέ , για Ανάπλι , Σπέτσε , Ύδρα , Αίγενα τσε Περαία είνει πλέα ανοιτθοί .
Τα Τεριώτσιχα καΐτσια ποτσουτά με εμπόρεμα από τα Τσακωνιά είνει τθαΐχουντα τουρ άγκυρέ σου τσε είνει βάντα πλώρη για τα νησία τσε για τα Ανάπλι μα όσιου επί το πλείστον για Περαία ..
Οι τολμηροί Τσάκωνε καραβοτσύρηδε , έτεοι οι Θαλασσόλιουτσοι , αψηφούντε το τσίνδυνε , τσύματα ,φουρτούνε , αέρηδε , αρχινήαει τσε είγκιαει οργούκχουντε του Θάασσε για τα εμπορικά σου ταξίδια
Πρεσσά τα ΤΣΑΚΩΝΙΚΑ ( Τεριώτσιχα ) καΐτσια πφι ενούκαει τα Τσακωνιά με τα Ανάπλι , τα νησία τσε το Περαία …..
ΤΣΑΚΩΝΙΚΑ νιλήνετε τσε μπίτι μη σ'αφήνετε .
Να έχετε νια όμορφο Τςίτα .
ΤΣΙΤΑ  του Μάτζη το  .
ΤΣΑΚΩΝΟΠΑΡΕΑ ΜΗ α συνέχεια τα ιστορία με τον ΠΑΝΟ ΜΑΡΝΕΡΗ …
Ο τόπο έντενη τσε μόνο με τα σκέψη ένει ποίου τα καρδία μη να ντήνη πιο ογλήγορα τσε πιο δενατά Τεριώτσιχα τσε να ανασαίνου Τσακώνικα .
Νία ΤΣΙΟΥΡΑΚΑ σύνταχα σε ενα απο του συνταχινοί μη περιπάτοι έκει άκρα ησυχία το λιμάνι .
Τσίπτα ο 'κει ταρασούμενε .
Κάτσι αλλόκοτε εσυμβήτσε , κάτσι απίστευτε, κάτσι πφι ο 'μα περιμένου ..
Νία φωνά αλλόκοτε , νία παράξενε φωνά , ενιάκα  τάσου από  τα ψιούχα μη .
Μπάτσε τσε Αναστάτθε ο Θεό Απόλλωνα Τεριώτα , απο τον αλαργηνέ παληέ τσαιρέ τσε αρχινήε τα παράπονα πφι εσταλήαει έτανη τα θερίε τσεραία τθο δικό ση λιμέρι ;;;;;;;
ΒΟΗΘΗΝΕΤΕ ΟΣΟΙ ΕΙΝΕΙ ΕΧΟΥΝΤΕ ΑΝΑΤΖΗ .
ΤΣΙΤΑ  του ΑΜΑΗ  .
ΤΣΑΚΟΝΟΠΑΡΕΑ ΜΗ .
Ο ΧΡΙΣΤΕ ΑΝΑΣΤΑΤΘΕ ….
Α Τσεία α Γιωργού έκει έχα μπητέ όνειρα με τα χαρούπια πφι άκει θα μαζούει .
Όνειρα για τα νοικοτσιουρίε ση , τα πράματα πφι έκει θα αγοράσει τσε πόσα έκει θα βάλει τθο κχομπόδεμα ση
Οι γίδε δεητοί κίσου απο τον ονάρι ση τσε ετήνα πεζά τσε σιούρα νη ( τον όνε ) έκει έγκα ίσια για το χτηματάτσι ση .
Έκει σκεγκουμένα τσε έκει ποία όνειρα τσε ένταει νη είγκιαει δίντα φτερά του πούε ση .
Εσταμακήε τα κάτου βρύση , εποκίε το ονάρι ση τσε του γιδούλε ση , γιομήτσε τσε το παβούρι ση με υιο τσε εροβολίε κατά τα μερία του Μπαλιτσαρκού για το Ζαρίτσι .
Τα πορεία έκει χαιρεκίχα όλοι του διαβάται πφι έκει ανταμούκχα πρόσχαρα .
Ο ήλιε έκει τθατθέ νία τροιχία ψεά τσε δέσου όπφουρ έκει συνταχούλια , έκει νία απόδειξη ότσι έκει θα ποί ατσά καΐα ….
ΚΑΛΕ ΞΗΜΕΡΟΥΜΑ , ΠΑΝΤΑ ΜΕ ΥΓΕΙΑ
ΤΣΙΤΑ  του Φλεβάρη το  ..
ΤΣΙΤΑ  του Φλεβάρη το  .
Τθο μάζουμα τουρ ελήε , τα χαρούπια , το σέρη , το τςύγο , για κάβα , για πόκισμα , για καμάκι , παντού α γουναίκα ακολουθούα τον άτςωπο .
Έκει σιούρα μαζύ ση τσε τα μανάρια τσε τα καμπτζούλια ση , άμα ού είγκιαει έχουντα σκολείε .
Α παρουσία τα τσεία μη με το δίσκο τσε το καφέ , με μπαλήτσε απο του θύμησε .
Με προσγειούτσε πάλι το έδαρη .
Τάνου το δίσκο έκει ο καφέ , ένα ποκήρι υο τσε το γλυκό τα μίςα .
Εκατσάτσε δίπα μη το σκαμνάτσι , για να συνεχίσει τα κουβέντα .
Ταν υγεία ντη τσεία καλέ χειμωνικό .
Ευχαριστούα πρεσιού καμπτζί μη νία απο τα ίιδια , με απογήτθε ….
ΝΑ ΕΜΕ ΑΓΑΠΗΤΟΙ
ΤΣΙΤΑ  του Γενάρη το  … Εμέ Νιούντε Τσακώνικα …
Αστροπελέτσι να τσιτάτση να ση δάει έντεοι πφε θα μπάλουει τα παρούτςια μη άχρηστα τσε είνει φερίκχουντε τα τσαινούρτσια .
Ούτε πφούρ είγκιαει αούντε τα νέα μονέδα όκει ξέρα .
Δέσποινα ποίε το θάμα ντη , όσει λυπουμένα μη ταν άραχλε Γρία γουναίκα τσι θα αποναθού χωρίς  το κχομπόδεμα .
Έρμο τσε ταλαιπωρητά τσι θα αποναθού .
Οα τα νιούτθα όκει κλείνα τούρ εψιού ση , ούτε πφι έκει Βάνα γουλία τθο Τθούμα ση απο τα στεναχώρια .
Κάθε τόσιου έκει ανοίντα το σεντούτσι , έκει μπάνα το κχομπόδεμα , νιε έκει χαιδέγκα , νιε έκει Βάνα το στήθη ση , τα μερία τα καρδία , νιέ έκει θιούα λες τσε έκει αποχαιρεκήχα κάποιε ετοιμοθάνατε .
Μπρί νη βάλλει τα θέση ση νιε έκει λιβανίζα  βολαί , για να φύτσουει τα ξορτσιστά Νέα .
Κάθε αργακηνά πφι έκει έγκα για ύπρε έκει ορούα εφιάλτε .
Έκει ορούα βασανιστικά ονείρατα .
Ένα μάλιστα νιε φοζαήε πάρα πρεσιού.
Οράτσε ότσι ένα θερίε άτσωπο με  Χέρε ανοίε το πόρε τα τσελή ση τσε εμπάτσε Τάσου …….
ΚΑΛΕ ΞΗΜΕΡΟΥΜΑ …..ΠΑΝΤΑ ΜΕ ΥΓΕΙΑ…..
ΤΣ
Του Απρίλη  .
Ντε 'νει παρακαού
Τσι έσει Θέου ;
Ένει πορού να έχου ένα ποκήρι ύο ;
Μ' έσει φερίκχου νία φιλέρα άντε ;
Έτθε έχουντε άρτουμα ;
Οι ελήε ο 'νάτθαει ακόνη ;
Θα φκειάξερε κάνα καφέ;
Θα κίερε ένα κρασί ;
Ο 'νει κίνου καμπτζί μη
ΤΣ  του Φλεβάρη …….
ΤΣΑΚΩΝΟΠΑΡΕΑ ΜΗ … Α  συνέχεια τα ιστορία νάμου .
Πάνος Μαρνέρης ερμηνεία ……
Τσε τα χαρούπια γιατσί ούνει ακριβέντα ;
Το Άι γιατσι ένει τόσιου φκηνέ ;
Έσει ξέρου ότσι ταν ατσιπέρη ο ψαρά για κάτσι γαϊδουρομαρίδε με εκχαράε τσα κιά αϊ  .
Τσι δηλαδη τα δικά.Νάμου κουμπάνια ούνει έχουντα κόπο;
Ξοίκαξε του Χέρε μη πφούρ ενάτθαει απο του πρίνου , απο τουρ αφάνε τσε απο τα κοτρόνια ;
Τσε γιατσί α σύνταξη νάμου ένει απ αραμούα α ίιδε  ;
Αλλιά ση είνει δείντε αλλά για σε ενεί του γερόντοι τσίπτα .
Ποίε να μου ένει χαμπαριάζου!
Τσε ενώ έκει ποία τα παράπονα ση το μπακάλη , α τηλεόραση έκει δενάχα αγρότοι πφι είγκιαει διαμαρτυρηκχουμένει .
Τα Θεσσαλία , τα Μακεδονία , τα Καλαμάτα , είγκιαει μπαητοί με τα τρακτέρ του πορίλε τσε ση είγκιαει μπλοκάρουντε τσε όκει περούντα τσίπτα .
Τυχήτσε τσε έγκεινη πφι ανακατθούτθε  τα δικά ση αγανάχκηση τσε έκει γινουμένα θερίε ανήμερε .
Εκει σουφρούκα τα φρύδια ση τσε  έκει τρίζα τουρ όντου ση  .
Αβράε  τα κουμπάνια ση τσε εφύτζε , αλλά ένταει όα πφι έκει ορούα τα τηλεόραση , νη είγκιαει δαιμονίζοντα τον εμαλέ .Όνει γινούμενε επέτσε θα ποίου τσε εζού το ίιδε .
Ενει πρέπουντα τελικά να μάθουει οι εμπόροι τα παράπονα νάμου …  Α Νικοού ο χασοημερίε να βάλει το σκέϊδε  ση απουρτέσε .
Εφωνηάε τα τσάδεφο ση τα Μαριγώ τσε  νιε εμπήτσε λιανά το σκέϊδε ση .
Α Μαριγώ εσυμφωνέτσε τσε έκει έτοιμο να βοηθεί .
Έκει θα ποίουει μπλόκο : Ερέκαει τα τοποθεσία .
Έκει θα νη ποίουει τα Ξεσέλια , όρπα πφι ένει στενέγκα α μουαροπορεία , ανάμεσα σε δύου μάντρε.
Όρπα έκει θα σταλιστεί ο μπλόκο τα Νικοού .
Έντανη έκει κόφα καϊδία , τσίνου , Πρίνου , ρείτσια τσε  αφάνε τσε α Μαριγώ έκει κουβαούα .
Εκλείκαει τα πορεία με καϊδία .
Βάλε τσε άβα , βάλε μη σταμακίχερε έκει φωνηάντα α Νικοού ..
Βρε κόφε  εκιού τσε μη ντη μέλλει
…Τσίπτα όκει πορούντα να περάει προς το Ζαρίτσι ή από το  Ζαρίτσι .
Ο ΜΠΛΟΚΟ ΕΤΟΙΜΟ …….
ΚΑ ΝΙΟΥΜΟΥ ΑΜΕΡΑ .
ΠΑΝΤΑ ΜΕ ΥΓΕΙΑ … Εμέ Νιούντε Τσακώνικα
Τςίτα  του Φλεβάρη  ,.
Ο Γιουρισμό  Διαστσευή του Πάνου Μαρνέρη τσαι τα Ελένη Μάνου .Αφήγηση από ταν Ελένη Μάνου
Α Ελένη Μάνου ένι έχα τον
Όγο Τσινοποίηετε το βιντεάτσι …
Του Φλεβάρη  .
Ο Γιουρισμό .
Διαστσευή από ταν Ελένη Μάνου .
Μπαήτσε ο ήλιε σύνταχα το κόσμο να φουκίσει
Ετθάκαει οι λυγερέ τσι ειν'έγκουντε τα βρύση
Έγγου τσαι εζού αγροϊστέ τ' άγο μι να ποκίσου
Νια σιάτη κχρύζα έκι οπά σε μαρμαρένιε βρύση .
Ρωτήκα νι το ρώτημα
Μ'απογημό ο δούτσε
Ύο για δεί μι σιάτη μι , κα μοίρα να ντ'ερέση
Να κίου εζού τσαι τ'άγο μι , να ξεκορατσιαστούμε
Σαράντα τέστε δούτσε μι ,τα ψίλια σι ο 'ράκα
Τσαι τάνου του σαραντατςεί , βουρκουτά σ'οράκα …
Τςίντα ,βούα έσι λυγερά , σα τσι ντ' ένι μαρέντα ;
Ποίερ εφαρμακούτσε ντι , κικρέ όγο ντε πέτσε ;
Μαειδέ με φαρμακούκαει , μαειδέ με κικροπέκαει ..
Ξένε μι αν ένι χωλιατά
Τς άν εϊ χουιντουμένα
Τον άτςωπο μι νι άγκαει , τ' αλαργηνά τα ξένα .
Τσαι άμα τσαι ο μόλει ξένε μι , για καογρία ένι έγγα..
Θα ζάου τού σίνοι του αψελοί , να χκίσου μοναστσήρι
Τάσου οπά θε να κλειστού τσαι τα κουβάνα να γκιουθού
Έτενη τα ξένα εφαήκαει τς ενίου το σεκλέκι……..
Α συνέχεια ταχία .
Σε όλοι νάμου …..
ΧΡΙΣΤΟΥΓΕΝΝΑ ΘΑ ΜΟΛΟΕΙ : Γραφτέ απο τον Πάνο Μαρνέρη .
Χριστούγεννα θα μόλοει τσαί να καοκοκιάσουν
Μα οι αμαρκίλε είνι πρεσοί τσαί ο άντρωπο ον' ορού σι.
Κρεψίλε τσαί οι σκωτουμοί , ασέβεια τσαί ψευκίλε
Ναρκωκικά , εγκλήματα , πρεσσοί οι αμαρκίλε .
Γιάκεινη ένι παρίου ο Χριστέ , ενεί για να γλυτούει
Να δεί ταν ευογία σι να να μου συμμορφούει .
Μα τα ατςά συμφέροντα αντίχριστα τσ' αφύσικα ειν' όα
Καλιούτςι έκει ερείπιε , ενα σωρέ κοτρόνια
Τσε το μαντρί έκει βροντατέ ,ο 'νει τσίπτα για αιώνια .
Κιγάϊδα αγναντεύα ση , Κατούνε ο οράκα ,
Ε αφουγκράσμα κχάμποσιου τρουκάνια ο ενιάκα .
Ο τόπο έκει έρημο , γκανένα ένα γιούρε
Λογκούκαει τα ισιούματα , οι δάματσε οι χούρε .
Ρίγη περάκαει το κορμό , τα βάμματα βαλήκα
Το πόσα ούρα έμα βού , ούτε πφε καταβήκα .
ΚΑΛΕ ΞΗΜΕΡΟΥΜΑ , ΜΕ ΥΓΕΙΑ ..
Ο θ' αφήου να ξεχάτε
Τσε καθόλου μη χολιάτε
Τσακώνοι κολλέγοι να οράτε
Πρεσσά Τσακώνικα θα νιάτε .
Κια τσε πότε θα ναθούνει ένταει όα;
Ένει παρακαού τα ΤΣΑΚΩΝΟΠΑΡΕΑ ΝΑ ΚΟΙΝΟΠΟΙΗΣΕΙ ΕΓΚΕΙΝΗ ΤΟ ΚΑΛΕΣΜΑ ……..
Τσακώνισε , Τσακώνοι,Τσακωνοπούλε τσε Τσακωνόπουα .
Το Παράστσι τουρ  του μήνα τουρ : τ' αργά ένει α γιορτά νάμου .
Ένει α γιορτά τα γρούσα νάμου Ένει α γιορτά τά Τσακωνιά .Ενει α Γιορτα για το Ανάσταμα για το αναβοίουμα τα ματερή γρούσα νάμου .
ΕΣΟΥΤΣΕ : Το Παράστσι , ταν άβα εβδημά όλοι το θεατράτσι ( Μελίνα Μερκούρη ) ταν όμορφο Παραλία του Τερού ..
Όλοι μαζύ να γιορτάσουμε το Ανάσταμα τα γρούσσα νάμου
Όλοι μαζύ να χορέψουμε το Τσακώνικο χορέ.
ΟΛΟΙ…….
ΟΛΟΙ …….ΟΛΟΙ … ΟΛΟΙ …
ΝΑ ΝΙΑΘΟΥΝΕΙ ΤΑ ΤΣΑΚΩΝΙΚΑ ΩΣ ΤΟΥΡ ΑΤΖΑ ΣΤΕΡΙΕ .
Θα νη μου απαντέχουμε , οράτε μπάτσε αληκογκήσετε ;;;
Τςίτα  του Τσυγητή  Τσακωνοπαρέα μη .
Δύου δασκάλε πφι είγκιαει γύρουντε κίσου τον Άγιελίδι σπο τα
Ανάπλι μετα του διακοπέ ετσιτάνει παράλυτοι απο τα ναυκία .
Το καΐτσι αναγκάστε να  σταμακήσει το Αστρη τσε να κχαμπαήσει
Του δασκάλε .
Ταν άβα αμέρα εκοκιάνει τον Άγιελίδι αγροηστοί.
Σε άτζε καννιά εβδημά να γράψωει το πίνακα με κιμωλία .
Ο βουλευκή Γρηγορίου , τον οποίε έκει συνοδέγκου ο γιατρέ ο
Καλαματιανέ επαθήτσε το εξής .
Ο τσερέ ο αφήτσε το καΐτσι να κιάσει τον Τερέ τσε αναγκάστε να ζάει τον Αγιελίδι .
Άδικα έκει περιμένου ο κόσμο τον Τερέ .
Ετήνε εφαγκήστε ταν άβα αμέρα αγρωηστέ , άκεφο , ούτε να νιλεί κα,κα ο 'κει πορού….
Τα δύου καΐτσια , ο Άγιε Χαράλαμπο τσε α Ζωοδόχο πηγή παραδούκαει τα σκυτάλη τθο λεωφορείε του Κακαούζου ……
ΚΑ ΣΥΝΤΑΧΙΝΑ ΤΣΑΚΩΝΟΠΑΡΕΑ ΜΗ ΝΑ ΕΤΘΕ ΟΛΟΙ ΚΑ .
Απέναντι χαΐθεί το όνειρε
Χαΐθεί τσε α ελπίδα
Τα γρούσα θα νη άρει ο φουσού
Θα νη άρει α καταιγίδα .
ΔΕΦΤΕΡΑ  του Σποριά  .
Κα Εβδημά σε όλοι νάμου …..
Τσαπόλυτοι τσε με στσιστά τςέρβα , ποτσουτοί του πορούμε , πατούντε τάνου τα τςουρούμια είγκιαει καταπληγιασκουμένοι.
Α νία πορούμα μετά ταν άβα για το αχόντακχο κανίνι πφι σε έκει χλαπατσιάζουντα , σάματσι έκει νησικό κχάμποσε τσερέ …..
Για το τάγισμα είγκιαει χρησιμοποιούντε τα τςατάλα
( Μακρυού κάλι με διχά το απουρτέσε μέρη ) .
Άμα έκει κιάνα κανία μπόρα , τότθε οι άραχλοι οι εργάτοι είγκιαει υποφερίκχουντε .
Το δάμα ο 'κει πορούντα να σταμακήσει γιάκεινη βρετθοί ως το κόκκαλε είγκιαει συνεχίχουντε τα τροφοδοσία .
Άμα εκει γινούμενε το κανίνι , έκει τελέγκουντα το δάμα τσε έκει τσινούα α τρίτε φάσε πφι έκει α πιο εύκολε .
Καλε ξημέρουμα τσε πάντα με ΥΓΕΙΑ σε όλοι νάμου .
Ο ταγίερε το κανίνι ;
Χωρήγι μπίτι ο θα μπάλει
Τσε έγκεινη κάθε Τσάκωνα τον εμαλέ ση να νη βάλει
Τα γρούσα να νιλήνουμε ,το κανίνι να ταγίχουμε
Γιατσί άμα πφουντεϊθεί , βάτσε μη Μάτη τσε αϊθή .
Από του Σαπουνάτση τσε το Κάμπο είγκιαει :
Βατζέλη Φιλιπακόπουλε , ανάπηρε, τσε απο του δύου πούε .
Έκει κυκλοφορού το Κάμπο για χρόνου με το αναπηρικό καροτσάτσι .
Νικόα τσε Γιώργο Αλευρά ( Λαχανιά ) , Νιχάλη Ευ .
Μένη
Οι αϊθήνε Νικόα τσε Λία Τουρλεντέ ( Μαστρονικολή )
Γιάννη τσε Λία Ψαρολόγο , Στάθη Παραστσευά ( Θοδωρούκα )
Γιάννη Κότσινε ( Τόρα ) , Γιώργο Χρ Ψαρολόγο ( Φούντη )
Λια Αν.
Ψαρολόγο Μαστρολία , Θανάση Ανεζύρη ( Καλιβάϊδη )
Γιάννη Εγγλέζο ( Γριά ) .
Δηνήτρη Κ.
Ντουζένη
Νιχάλη Δ.
Ψαρολόγο ( Βέλα ) Δηνήτρη Αλευρά ( Μιτριζόνα )
Τσε Γιώργο Ρεντούλη ο οποίε μάλιστα ενέτζε ένα ψαρή μουάρι απο το Αλβανικό μέτωπο .
Καλε ξημέρουμα τσε να έχετε ένα όμορφο Σάμπα τσε κα να περαήτσουμε τα Παλιόχωρα .
Νιλήνετε τα γρούσα νάμου.
Νιλήνετε τα ΤΣΑΚΩΝΙΚΑ .
Σαμπα  του Δετσέμπρη .
Σάμπα  του Δετσέμπρη .
Άμα ο νοικοτσιούρη έκει έχου δύου ζώα τότθε το καμάκι νιε έκει ποίου μοναχό ση , άμα όχι , είγκιαει ποίντε Σεμπρίλε , με ένα συγγενή ή ένα γείτονα .
Κάμουντε νία εβδημά τθον ένα τσε ταν άβα εβδημά τθον άλλε .
Είγκιαει τσινούντε με τα κουτσιερά , τα φακά , το λαϊθούρι , το βίκο , τα ρόϊδη του κόκχουνε τσε ύστερα τα βρόνη τσε τα κρίσα .
Το Νοέμπρη είγκιαει πφείρουντε το φαέ .
Πρώτα είγκιαει πφείρουντε τσε κάμουντε του χούρε τα χειμαϊδία τσε μετά τα Παληόχωρα ..Τάσου το πφράμα είγκιαει βάντε τσε ένα ροΐδι σύμβολε τα ευτυχία .
Απε είγκιαει τελειούκχουντε το πφείρσιμο , άκει να φάνει το έμισιου τσε το άλλιου έμισιου νη είγκιαει κχακχούχουντε τάσου τα χούρα .Κα νιούμου αμέρα τσε Καλε Σάμπα.
(Βαλήκα ροΐδα δώδεκα , τασ' τα γρουσσέ το πφράμα
Να φέρει μπόλικο καρπό , εμπήκα τσε το τάμα .)
Ο'νι ντροκή Τσακώνοι μι τα γρούσσα να νιλήνετε
Μον' έν' ντροκή ατςά Ντροκή να νι παραγκωνίζετε
Παράστσι  ΤΟΥ Γενάρη  .
Εχαρήκα πφι ετιμήκατε επφέρη τα νία Τσακωνοπούλα τα Μαριλένα νάμου , σάμερε ένει έχα σειρά.
Α άβα Τσακωνοπούλα α Μπαρμπαρίνα νάμου .
Να νη τιμήετε τσε να κοινοποιήστε τσε έντανη ταν αφήγηση .
Ευχαριστού ….
…ΤΕΣΣΕΡΟΙ ΘΙΛΟΙ πφι ενάτθαει  …..
Α συνέχεια απο το ποίμα του Πάνου Μαρνέρη ….
Κάτσι βολαί ο Χάροντα για λυτρωμό εμπαρίου
Τσε άλλοι ένει αρίκχου απ ' το σωρέ , κουμάντο ετήνε εν'ποίου
Εν' ποίου ετήνε επιλογαί , ποτέ δίτσιε δεν ένει ,
Θέμα άλιου εν' έγκεινη , γιάκεινη αφήετε νη .
Αλλά θίλοι αλοίμονε τα νέα τσε νέο πφ' εφύου
Έτρου γιατσί ο Χάροντα ότσι ε θέου ε ποίου .
ΣΥΛΛΗΠΗΤΗΡΙΑ το Τερέ , τουρ οικογένειε όλοι
Ποτέ μη λησμονήνετε τσε για σ' ενεί θα μόλει .
Τσε άλλε Εχάτθε Τσάκωνα , τσε κατουγειτονιώτα
Ο Κότσινε ο Τριαντάφυλλε , Τεριώτα τσε Πατριώτα .
Πέντε έδαρη ενάτθαει , πφε εφύγκαει παρέα
Να είνει Όρπα όλοι μαζύ , νιά Τσακωνοπαρέα….
ΜΕ ΥΓΕΙΑ …
……….ΕΜΕΙΣ ΝΙΟΥΝΤΕ ΤΣΑΚΩΝΙΚΑ…..
ΤΣίτα  του Φλεβάρη .
Ένει Περήφανε … Τσι ευχάριστε συναίστημα ;
Ενει περηφανεγκούμενε : ενέργεια για παλάνια ( χερόντουμα )
Ένει ποίου ή ποία κάτσι για τα γρούσα μη : αξιέπαινε
Ένει ποίου ή ποία κάτσι αφιλοκερδώς : για ποίε ;
Ή γιατσι ;
ΜΑ ΓΙΑΤΣΙ ΑΛΙΟΥ , ΓΙΑ ΤΑ ΓΡΟΥΣΣΑ ΜΗ .
Έτρου για να πλυμηρισει τάσου μη το συναίστημα τα προσφορά .
ΤΟ ΕΘΝΟΣ ΤΟ ΕΛΛΗΝΙΚΟ.
Ένει απρουτέ σε ολοι του μερίλε του πλανήτα ……..Οι Λαοί εμαθήκαει απο σε ενεί :
Τσε αφού εμαθήκαει ένταει πφι ενεί σε δούκαμε απλόχερα , μόρφωση τσε πολικισμό : έτεοι με τα σειρά σου , (αντί για ευχαριστώ) εκρέβαει τα αγάλματα νάμου το πλούτε νάμου .
Να μου αιχμαλωτήαει πρώτα τσε μετά :ο σε κρέβαει αλλά δήθεν ο 'με ικανοί να ση φυάτσουμε .
Σε φκειάκαμε αλλά ο' με ικανοί να ση φυάτσουμε .
Να μου είνει βρίζουντε κατάςουκχα τσε να μου είνει πληγούκχουντε : Ντροκή σου για ταν αχαριστία σου τσε ταν αγένεια σου .
Μερικά πράματα ου 'νει διδασκούμενα ….
Έδαρη είνει θέντε τσε τα Μακεδονία .
Ύστερα θα αλήωει ότσι α Τσακωνιά ένει Γης Γεμανικά Εγκλέζικο !
Τούρτσιχο …Τσε σε ένει ανήκα… Οι πρόγονοι νάμου έκει θα αλήωει ( ΜΟΛΩΝ ΛΑΒΕ )
Θα απαντέχουμε του ξένοι να σούσωει τα γρούσσα ναμου ;
Ειλικρινά άμα ο 'νει ποίουμε απο μοναχοί νάμου θα να μου νη ποίωει οι ξένοι ;
Τσι θα να μου ποίωει έτεοι ;
Ο θα Κατάβου ποτε μεριτσοι απο σενεί …..
ΑΓΑΚΗ , ΑΓΑΚΗ , ΑΓΑΚΗ .
Δέφτερα  Του Φλεβάρη  ..
Κάτσι παρέε απο άβα καμπτζία , πφι είγκιαει έγκουντα με του πούε με περαήαει .
Το ίιδε τσε κάτσι Μεανιώτοι αγροηστοί τα άογα .
Όσα τσε αν εμπήκα τον όνε να ζάει πιο ογλήγορα, εζάκαει στράφι .
Παρακαού νι' έμα , αγριέγκου νι' έμα , ντίου νι' έμα , του κάκου .
Έκει έγκου με τον ιίδε βημακισμό , σάματσι νιε έσα έγκου να νη κρεμάρε ..Τα βήματα ση ναι μεν αργά , αλλά σταθερά , ούτε ένα σκόνταμα .Επεραήα τα Μέανα τσε όπφουρ έμα ανηφορίζου προς το Σερνιάλι σε έμα αγναντέγκου ..{ Τα Μέανα }
Τα κακηφόρα οι στσεπέ από του Τσέλε είγκιαει δενάχουντε ότσι α νία έκει ακχουγκίχα ταν άβα .
Το βιάτσιμο , το κχάουμα , τσε οι φωνέ , είγκιαει δείντα ζωντάνια τθο χωριουδάτσι .
 Χρόνου περάκαει από το  του Μάτζη .Τότθε οι Τσάκωνε ετθαήαει το λάβαρε ταρ Επανάσταση ογή τον Άγιελίδι τθα πρωτεύουσα νάμου .
Οι Δημογέροντοι πφι εκλέχταει τσαι ορτσίσταει τθον Άγιε τα Βατζελίστρα ήγκιαει : Μιχα ,Αρκουδάρη, Γούλελε , Μερίκα τσαι Τσικαλιώτα .
Έμε περήφανοι το ότσι έμε Έλληνοι αλλά τσαι πάσιου περήφανοι ότσι έμε Τσάκωνε.
Τσίτα του Μάτζη  .
Χάτθαει οα.
Εζάκαει του πορίλε σου … Ζάτσε τσε ο φόβο ζάτσε τσε α έννοια όα καπινέ .
Κόφου τσε τςιού σα λεμαστέ.
Τσαφήνου τα νία Κλάρα Κιάνου ταν άβα .
Βάφταει τα χεία μη , οι διατθύλοι μη οι χέρε μη … Λουκούμι ίγκιαει .
Ειιιιιι ο Λουλά ένει παρίου Μανώλη κχάμπα κχάμπα ντε 'νει αού… Με το κχάμπα Μανώλη νιε βαλήκα το πούα .
Ασπηδήκα το τείχο τσε σωριάσμα τάσου το τσίνε .
Ο Μανώλη ο προφτάτσε ο άραχλε .
Με το σάλτο πφι εμπήτσε νιε βουκχιάε ο Λουλά .
Νιε βουκχιάε λοιπόν ο Λουλά τσε νια αρχινήε :
Άρε τσε έντανη , άρε τσε ταν άβα .
Μούρε έσα Θέου εεεε να να τσε να .
Ο 'νει ξαναποίουνει μα θεό έκει αρακαλίζου Έρμο Μανώλη .
Αλλά κια να νιάει ο Λουλά .
Με νιά χερούκλα σα πράνα νιε μπήτσε κουβάνε το κάλι ..
ΚΑΛΕ ΞΗΜΕΡΟΥΜΑ ΜΕ ΥΓΕΙΑ …..
………Α Ν Α Σ Τ Α Σ Η ……..
Α Ν Ο Ι Ξ Η ……..
Χριστέ αναστάτθε από του νεκροί
Πατού το Θάνατε με το θάνατε ση
Τσε του νεκροί τα μνήματα ζωή χαρήζου ση .
Α αλήϊθα ετθαήε τσε παραμερίε τα πάκα πφι έκει στσεπάζα το τάφο τουΤσυρίου : Το φώς νιτσήτσε το σκοτάϊδι τσε λαμπαϊδάε τα φύση .
Αμπρούτσε το γιούρε , για να θαμπούει του φύλατσε ,οι οποίοι ου 'γκιαει αντέχουντε το αντίκρυσμα από το δενατέ φως τα αλήϊθα , επροκειμάκαει το σκοτάϊδι τσε εγκριούβαει τουρ εψιλοί σου .
Αλλά το άμπρουμα έκει τόσιου ατςέ ,τοσιου τρανέ , πφε αστράβε τσε φουκίσταει ουρανέ τσε γής .
Οι χέρε σου ου 'γκιαει αρτσετοί να γκριούψωει το φώς .
Οράκαει λοιπόν το φώς με τουρ εψιλοί κλειστοί .
Αποχαβνουτοί πλέα εμπήκαει άοπλοι τσε αδένανοι ταν άκρα , για ταν ανάσταση του Τσυρίου , για να ανατείλει ο ήλιε τσε να σούσει τα μεσούρανα τσε έτρου να κοκιάσει α Άνοιξη ….
Ο 'νει τυχαίο θιλενάδε τσε θίλοι πφι έμε γιορτάζουντε ταν Αμπρία , ταν Ανάσταση , ταν Άνοιξη .
Ένει α Άνοιξη δεητά με ταν Ανάσταση.
Α Άνοιξη πάντα ένει φερίκχα Ανάσταση τσε α Ανάσταση ταν Άνοιξη…
Μακάρι να φέρει ταν Ανάσταση τσε τα γρούσα νάμου .
Ο ΧΡΙΣΤΕ ΑΝΑΣΤΑΤΘΕ.
ΧΡΟΝΟΥ ΠΑΣΙΟΙ ΣΕ ΟΛΟΙ ΝΑΜΟΥ .
Ο 'σει αού μη τσι όμορφο χωριουδάτσι ;
Οι τσέλε είνει στσεπαστοί με πάτσε .
Έτρου ση ίγκιαει φκειάντε παλιά .
Όα πάτσε , πορίλε , πλατεία , ωραία !!!
Έα κάτσα να κίουμε ένα ύο …
Κόφταει οι πούε μη τθαν ανηφόρα….
……Ο Χριστέ τσαι α αγάκη του καρδίε νιούμου ….
Ανάσταση τα γρούσα νάμου …….
………..Εμέ Νιούντε Τσακώνικα…………..
Α βρύση τα Συτζά τα κάτου γειτονία
Να τσε α βρύση τα Συτζά , τσε έντανη περιφρονετά
Γκανένα ο 'νει έγκου για ύο οπά, τσε ένει μπίτι μοναχά .
Εζάκαει οι δόξε οι παλιοί , πφι ο κόσμο όρπα έκει έγκου
Τσε ο καβαλάρη ο διψαστέ όρπα 'κει ξεπεζέγκου.
Το ύο για του τσέλε σου , το ύο για τα ζώα σου
Για κχρίσιμο για τσήπουνε , το ύο για τα όα σου .
Οι βρύσε είνει έδαρη , όλοι τάσου του τσέλε
Το ύο ένει καθαρέ , δίχως σύκια τσε βδέλλε.
Τσε ποίε να τθάει έδαρη τα βρύση για να ζάει
Τα πολυθρόνα ε' προκιμού, τσε όρπα να κχοάει…
Φύγκα τς' απ' όρπα χωλιατέ με θύμησε γιομάτε
Με αναμνήσαι διψαστέ, με το έδαρη χοντάτε …
Του Πάνου
ΚΑΛΕ ΞΗΜΕΡΟΥΜΑ … Εμέ Νιούντε Τσακώνικα .
Αβρύση τα Συτζά …..Φωτογραφίλε
Τσακώνικα νιλήνετε τσαι μην αλησμονήνετε
Α μαμού α γρούσσα νάμου , ένει  χρονού τσαι τάνου.
Πιό ταχκικά γονείε μη έδαρη θα παρήμα
Γιατσί έδαρη ένει ογεί αν όχι θα νι' έχου κρίμα
Εμπήκα δύου βήματα
Εγιουρήα κίσου
Ενιάκα νια γλυκά φωνά
( Καμπτζί μη να παρήσιου )
Εμπήκα πάλι ένα Σταυρέ , κάτσι εμουρμουρία
Τσε τάνου τα τςία βήματα κίσου πάλι εγιουρήα
Το ότσι εμουρμουρίερε καμπτζί μη νιε ενιάκα
Ο εγγονέ εν' παρήου ταχκικά , μπρι λίγο νι' οράκα .
Ελιούτθε ο κχόμπο απ' το λαιμό , τα βάματα βαλήκα
Τσε με βαρεία βήματα κίσου μη σε αφήκα .
Ανάσταση τα γρούσα νάμου ….
Καούρ εκάνερε
Με το καλέ να μόλερε
Το καλέ να ζάρε
Με το καλέ να γιουρίσερε
Έτζε το καλέ
Έτζε ταν εφτσή του Θεού
Καλέ να 'χερε
Καλέ ταξίδι
Άι οι πορείε ντη
Κα χώνεψη ή καοχώνευτε
Καλέ συναπάγκημα
Νιλήνετε τα γρούσα κάθε αμέρα
Άγουστε καου κοκιάρε
Για όρα να δροσίσερε, άλλιου μη να μου τεγανίσερε….
Ετθάτσερε νία
Σύνταχα , του ράχε να μπαήρε
Τα μέρη ντη του τόποι ντη ,
Να οράρε να χαρήρε
Ο ένα εφύου σάμερε, ταχία άλλε θα μόλει.
Α γρούσα τα ΤΣΑΚΩΝΙΚΑ , Εντανη
Απαραμάτσε.
Λιγάτσι θε να κουραστεί , μα τσίπτα ο θα πάθει
Τσι επρέπουντα τσαι ο πρέπουντα, ταν άκρα να σ' αφήετε
Τσαι έγκεινη μόνιου επρέπουντα τα γρούσα να νιλήνετε.
Τα γρούσα για να σούσωμε, δουλέψετε κχιαούα
Βοηθείτε νη , τθαήστε νη έδαρη πφε 'μοζούα .
Για καοστσεφτήτε νη
, Για αναρωτηθήτε
Έτθε νομίζουντε εν' σουστέ , τα γρούσσα να αφήτε ;
Λιγάτσι αγαντάρισμα απ' όλοι έμε θέντε
Επέκα νη πρεσοί βολαί ,νι'επέκα τςεί τσαι πέντε.
Αλλά άμα ό 'τθε θέντε νει μπαήτε να νι αλήτε
Μα ο 'τθε κοτούντε θίλοι μοι γιατσί θε να ντραπήτε .
Ο 'νει ντροκή να μάθετε , ντροκή ένει να ξεχάτε
Άμα ο 'σει νιλήνετε απότσου θα αραμάτε .
Πάντα να καμαρούτσετε ,το ότσι έτθε Τσακώνοι ,
Για τα γρούσα τα ΤΣΑΚΩΝΙΚΑ , πάσιου τσαι πιο πρεσιού ακόνη .
Τα νιάματα σε 'τθε έχουντε τσι έτθε περιμέντε ,
Νια προσπαϊθα ποίετε , αν όχι έτθε φταίντε …
Έατθε θίλοι μοι καλοί σε όλοι νιούμου νι' ένει αού
Έατθε καού να μόλετε , νη μου ένει παρακαού .
Μόνιου μαζύ τσαι μονιαστοί τα γρούσα θα γλυτούμε
Έμε 'χουντε υποχρέωση , να νη αναβοιούμε …
Τσαι θα ση καταφέρουμε , Τσακώνοι να νι' οράτε
Αρκεί τα ψιούχα νιούμου τα φωνά ,όλοι νιούμου να νιάτε .
Όρκο μαζύ να ποίωμε τα γρούσα να οράμε
Του δόξε ση να νη φέρουμε τσαι μπρι νη μετανοιάμε
Καλε μήνα σε όλε το κόσμο, τσαι ιδίως τα Τσακωνιά…..
Εχάτθαει τσαι οι κοϊθινάδε .
Ο Λία ο Λαλουδάτση ( Καλαμάτα ) ο Γιάννη ο Λαλουδάτση ( Κουτσούρα ) τσαι
Ο Γιάννη ο Δολιανίτη ( Μπούσκο) ,Τα κάνια από τα Μέανα στσιστά τα τέσσερα ,
Οι σάμντε από
Ουλιάε , σμερτία ,
Αγριελία
Ή τσίνου .
Ένταει ίγκιαει τα υλικά με τα οποία ίγκιαει φκειάντε του κοϊθίνε , τσυγοκόϊθινα , τςυγικούλια , κοίθίνια μιτσά τσαι ατσιάτσαι όα τα κάνεστρα .
Κοϊθινάδε τθα Μέανα ίγκιαει ο Νικόα Αρβανιτάτση , ο
Παναγιώτη Δραπέτα ( βασιλήα) τσαι ο θόδερε Δολιανίτα
( Γιατρέ ) .
Ίγκιαει φκειάντε τσαι τα ψαροκόϊθινα τσαι τα μελισσοκόϊθινα .
Ποίερ ένει πορού να ξεχάει το γανώση .
Περούντε από του τσαίλε να γά λύνει τα χαλκούματα .
Λεβέτοι , χερόϊμανα , τέγανα , ταβάδε , μπρακάτζα , μίςε , τσαι κηρούνια
, Κάθε τόσιου ίγκιαει χρειασκούμενα φρεσκάρισμα .
Αμόνι , τσιμπίδα , σφυρί
, Ψαλία τσαι το τρυπητήρι τα εργαλεία σου .
Καλάϊ , σπίρτο , μπαμπάτσι , τσαι νισαντίρι τα υλικά σου .
Έατθε όλοι μαζύ να ποίωμε το χρήε νάμου …..
Ζωντανά α πραμάτεια του Τσαμπάση .
Άογα , μουάρια τσαι όνου .
Καοςεφτά , άβα καόγνωμα τσαι άβα τσινιάρικα , άβα σαμαρουτά τσαι άβα
Ξεσαμάρουτα , γυαλίζα α τςίχα σου τσαι Χέλι ο κορμό σου , πουάρια τσαι ατςίτερα έκει το ζωντανέ εμπόριο του Τσαμπάση .
Α ίσιε χέρα σε κάθε νοικοτσιουρίε έκει το
Χοντρέ ζω .
Έτρου λοιπόν άλλε να ποί τράμπα , άλλε να αγοράσει τσαι τα παζαρέματα δείντα τσαι αρίκχουντα ..
Ο Κολακούρη
Από τα Μάνη , ο Σταύρο ο Γιανιό, από το τσυπαρίσι ,
Ο Π.
Βούλγαρη από το Άστρη , ο Γιάννη Τετώρο τσαι Γιάννη Σκαντζ από τον Αγιαντρία , ο Αντώνη
Μπάρδη τσαι Σωκήρη Καστεριανέ
Από Γαστένιτσα , οι αϊθήνε Μαγκλή τσαι ο Γιώργο Φούφα από τα Δολιανά .
Έντεοι ίγκιαει οι πιο γνωστοί τσαμπάσηδε πφι ίγκιαει σαρούκχουντε τα περιοχή τσαι ου 'γκιαει αφήντε πανηγύρι για πανηγύρι .
Τσαι παζάρι για παζάρι .
Α γρούσσα νάμου ο 'νει για πούλημα ούτε τσαι για τραμπάρισμα .
Ο 'νει έχουντα γιατσί ..
Γιατσί ένει α γρούσα νάμου …
…Καλε ξημέρουμα τσαι όμορφο συνταχινά Τσακωνοπαρέα μοι ..
 ΤΟΥ ΑΩΝΑΡΗ  .
Άμα εζάκα το Πραστέ, να επισκεφτού
Κολλέγα μοι το
Νιχάλη το …..
Νικολακούνη …….
(Ο ' κει ανάτζη να αλήουμε τσίπτα από τα παρακάτου .
Εσβαήαμε ο ένα του σκέψε από τόν άλλε .
Εζάκα θίλοι μοι το
Πραστέ , τα κεντρικά πλατεία
Το μόνιου πλέα γνώριμο ,α απίστευτε ερηνεία ..
Ο θίλε μοι όρπα ο Νιχαλιό , τσαι καταμόναχο σοι
Σε νία καρέκλα κατσατέ , τας το συλλογισμό
Σοι.
Χαρά εμπήτσε πάρα πρεσά , άμα τσαι με οράτσε
Τσαι με απρουτοί του χέρε σοι ,απ' τα καρέγκλα ετθάτσε.
Καου ντε ερέκα Νιχαλιό , τσι έσει φκειάνου τσι έσει ποίου ;
Μπαλήκα ντοι απ' του σκέψαι ντοι ,συχώρε μοι θα αλήου.
Έγκεινη θίλε Πάνο μοι , ο θα νι ματαλήρε
Συχώριε τσαι παρόμοια , τα πάντα να σ' αφήρε .
ΑΤΣΑΚΩΝΟΠΑΡΕΑ
Με του νέοι
Ο 'σει πάφου ;
Γιατσί να πάψου ;
Γιατσί με λεούτσερε με ντρεούτσερε , γιάκεινη
Όρα καημένε τσι άλλιου θα αλήερε
Αμ τσι να αλήου τσαι τσι να μογήου
Άλε μοι κάτσι έσει λιγάτσι φαρφαλιάρη ή με ένει φαινούμενε ;
Τσινήτσε το τέτζερε τσαι ερέτσε το καπάτσι ..
Λοιπόν θα έγκου αγάλι , αγάλι σα πρεσά να πέκαμε
Επέκαμε πάρα πρεσά , νιλήκαμε τα γρούσα για τα κά
Θα σ' αλήουμε τσαι πάλι βρε παλιόθιλε Νιχάλη .
Να έχετε όμορφα τσαι γλυκά ονείρατα τσαι καλε ξημέρουμα
Π έφτα  του
ΣΕΤΘΕΜΠΡΗ  .
Α συνέχεια από το ποίμα : το τσύμα , ο βράχο τσαι α γρούσσα .
…… Του Πάνου Μαρνέρη …….
Ένει έντανη κόντρα ατςά ,πφι χρόνου
Εκχοντούκχα
Κάτσι σαν ταν εξέλιξη πφι όα σε σαρούκχα .
Τσαι μη φοζήσιου σίνα μοι θ' αντέξουμε τσαι πάλι
Ο 'νει α πρώτε έντανη βοά , αιώνιε ένει πάλη .
Κοντοζυγούντα έν' έδαρη , βουή πρεσά ο ποίντα
Ο σίνα όρπα ατάραχο το βράχο έν' έχου σίντα…
Θα νι αντέξει τάχατες ;
Μπάτσε νι ξεςιντούει ;
Ναϊθει τότθε ατςέ κακό , τσαι όα σι σαρούει ;
Άμα τσαι έγκεινη ναϊθεί , ο Σίνα άμα τσιτάτσει
Τότθε το τσύμα το βουβό όα θα σι ρημάξει …
Να έτθε όλοι αγακητοί τσαι καλέ νάμου ξημέρουμα ..
………… Εμέ Νιούντε Τσακώνικα ……..
……….Εμέ Νιούντε Τσακώνικα …………..
ΤΣίτα  του Οχτώμπρη
……..Ο πιό μιτσή από του τςεί
, Ο Κωσταγκή φωνηάε
Δενούμενε έσει μαύρε μοι τα μάχη
Για να μπάρε .
Δενούμενε ένει αφέγκη μοι , μα φάστςιου τα τσιουφά ντοι
Να μη ντι φύτσωει οι 'μαλοί ,απ ' το πρεσσέ αέρα
Τσαι ζουρλιστήρε αφέγκη μοι .
Τα μάχη τάσου μπάκαει τσαι ο Κωσταγκή έκει θήου.
ΕΘήτσε δέκα εκατό εθήτσε χίλιοι τόσοι
Εβάφτε από
Τα αίματα τσαι ο Μαύρε κοτσινήε
Ο Κωσταγκή ανιούριστε ,
Τ' αϊθήνε σοι
Ζυγούτσε
Για οχτρέ νιε περαήαει , φωνηάνει να ξεπέψει
Μα έκει απ' τα μάχη μεθυστέ τσαι ούτε πφι σε νιάτσε..
Τα βόλια νι άγκαει σταυρουτά νι αφήκαει
Το τόπο
Αδελφοκτόνοι νάτθαει τσαι ου ' γκιαει ξέρουντέ
Κώστα το τόπο πέκαει τσαι Κώστα αραμάτσε
Έκει το πιο ελάχιστε για το Κωστή
Πφε 'ζάτσε
Καλε ξημέρουμα Τσακωνοπαρέα με
ΤΣΑΚΩΝΙΚΑ……..
Από το βιβλίε
( Μύθοι του Αισώπου )
Ο ΑΗΤΕ ΤΣΑΙ Α ΑΛΕΠΟΥ…….
Ένα αητέ τσαι νία αλεπού αφού ενάτθαει θίλοι εσυμφωνέκαει να αραμάνει
Ανάκοντα , έτρου α θιλία σου άκει να δεεί πλέκιεριου .
Ο αητέ το λοιπόν εφτερατσίε τάνου σε ένα αψελέ δεντρικό , εχκίε τα φωλήα σοι για ετήνε τσαι τα αητόπουα σοι .
Α αλεπού εζάτσε
Τα σίντα
Από το ίιδε δεντρικό τσαι εφκιάτσε
Φωλήα , για ετήνα τσαι τα αλεπόπουα σοι .
Άμα νία ναμέρα α αλεπού εζάτσε για τσυνήγι να φάει ετήνα τσαι τα μιτσά σοι , ο αητέ πφι έκει κεινού πρεσιού εβουκχιάε τσαι αβράε από τα φωλήα τα αλεπόπουα τσαι σε ξεκοκαλίε μαζύ με τα αητόπουα .
Άμα τσαι εγιουρήε
Κίσου
Τα φωλήα σοι α αλεπού ,οράτσε τσαι εκαταβήτσε τσι έκει νατέ τσαι ελυπήτθε
Πφι εχάτθαει τα καμπτζιούλια σοι .
Ελυπήτθε όμως το ιίδε για το ότσι ο 'κει πορούα να ν' άρει το αίμα σοι κίσου .Γιάγκεινη εκατσάτσε μακρύα τσαι έκει καταρενουμένα τον οχτρέ πλέα .
Νία ναμέρα όμως σε νία χούρα
Ίγκιαει θυσιάζουντε
Νία γίδα τθου θεοί ..
Ο αητέ λοιπόν τσαφήτθε από τον ουρανέ τσαι βουκχιάε ένα κομμάκι φλογιστέ κρίε τσαι νιε αποσούτσε τα φωλήα σοι .
Ο αέρα φουσάτσε , εκιάτσε κχάρα
Α φωλήα εδάτσε τσαι τα αητόπουα τσιτάνε χάμου .
Α αλεπού ο χάτσε
Τσαιρέ τσαι εκχαπουλιάε τα αητόπουα
Πουρτέσε τουρ εψιλοί του αητού .
Ο μύθο ένει Θέου να αλεί ότσι:
Όκοιε ο 'νει κιμού τα θιλία ,
Ο θα γλυτούει τα κιμωρία ….
Να κιμήνουμε τα θιλία , του θιλενάδε τσαι θίλοι …
Απο το ατθάϊσμα τα σημαία το Σπαϊθί ….
Αιωνία α μνήμη του κουμπάρου Σταϊθη ….
Νιε παρακαλέκα να νι αλεί τα Τσακώνικα τσαι νιε πέτσε .
Ά γραφή έντανη ένι δικά μι γιατσί ένι γνωστέ τσαι από τα βιβλία πφι ένι έχου γραφτέ ότσι ένι ακολουθού τα γραφή
Σάμερε ένι γιορτάζου ο Άγιε Γιάννη , ο ατσύτερε Άγιε μετά από τα Δέσποινα , ο προστάτα του Τερού .
Ο ιίδε ο Χριστέ επέτσε ότσι
Ο 'νάτθε ατςύτερε
………Με το καλό να ξημερωθούμε όλοι μας……
Να μιλάμε Τσακώνικα είναι η γλώσσα μας και η παράδοση μας..
ΕΝΙ ΠΑΡΑΚΑΟΥ ΟΛΟΙ ΝΙΟΥΜΟΥ ΤΣΟΙΝΟΠΟΙΗΕΤΕ ΕΓΚΕΙΝΗ ΤΟ ΒΙΝΤΕΑΤΣΙ
…………ΕΜΕ ΠΟΙΝΤΕ ΤΟ ΧΡΗΕ ΝΑΜΟΥ
 Του Σετθέμπρη .
………….Έκκληση , παρακαλετέ ………..
Με κχαράνει να ποίου ενέργειε για να ατςαιρένουμε το χώρε πφι ένι το κιόσκι του Στάϊθη του ευεργέτα νάμου τθο Σπαϊθή .
Επροσπαθήκαμε να ποίουμε ταν αίτηση τάσου από το σύλλογο α Τσακωνοπαρέα .
Ο 'κι επιτρεγκούμενε έκι πρέπουντα να ναϊθεί από
Τα Δημαρχεία .
Πράματις νιε απολύτσε α Δημαρχεία
Τθο Δασαρχείε τσαι τα πρώτε βοά ακυρούτθε.
Ο Δήμαρχο ( Χαράλαμπο Λυσσίκατε) τσαι ο
Αντιδημάρχο
( Νιχάλη Σωτηρόπουλε) νιε άγκαει τάνου σου τσαι απολύκαει κίσου ταν αίτηση .
Προσωπικά ένι Ευχαριστού
Τσαι του δύου τσαι ιδίως το Νιχάλη γιατσί ο 'νι αφήκα σε χωρέ καϊδί με τα τηλεφωνήματα μι ..
Να μι συμπαθήνερε Νιχάλη …
Άγκαμε λοιπόν τα πολυπόθητε έγκριση τσαι έδαρη ένι α ούρα να ναϊθεί το Έργο .
Ο Δήμο εδεσμεύτε να βάλει τα μηχανήματα για να ισιοπεδούμε το μέρη .
Αλλά τα υπόλοιπα ένι πρέπουντα να σι βάλουμε ενεί ..
Με παράδε με προσωπικά δουλεία τσαι τσαι τσαι ..
Εβαλήκαμε ταμία τα Λένα Ασημακοπούλου .
Εμπήκαμε ένα έρανε τσαι εμαζούκαμε  Ευρώ .
Για αρχή κά ένι αλλά θα χρειαστούνει γιούρε τουρ ενία
Χιλιάδε .
Με τα προσωπικά δουλεία ίσως να κχαμπάει τουρ .
Έξε χιλιάδε .
Ένι παρακαού λοιπόν όλοι του Τεριώτοι τσαι Σαπουνατσιάνοι να βοηθήωει με ότσι ένι δενούμενε ο πάσα ένα .
Να έχουμε υπόψη νάμου ότσι του πορίλε πφι
Ετσιμεντούτσε ο Στάϊθη
Συκιώτα θα σι περαήτσωμε τσαι θα σι χρησιμοποίουμε όλοι,άλλοι πλέκιεριου άλλοι λιγούτερε .
Έατθε να ποίουμε όλοι το χρήε νάμου .
Νι έμε χρηστούντε .
Ο Στάϊθη Συκιώτα εξοδεύε γιούρε τουρ .
Οχτακόσιοι χιλιάδε Ευρώ τσαι
Το πιο θαμαστέ !!
Με προσωπικά δουλεία όσε τσαιρέ άτζε να τελειούει το έργο ..Τσαι αφού νι ετελειούτσε, ετελειούτσε τσαι ετήνε ..
Εσκωρέτθε περήφανε γιατσί εκπληρούτσε το όνειρε σι …Τσαι εδούτσε κάτσι τθο τόπο πφι νι εγεννάτσε .
Αιωνία σι α μνήμη .
Ας ποίουμε τσαι ενεί το χρήε νάμου προς τον ευεργέτα νάμου ..
….Καλε ξημέρουμα , ένι όμορφο να ποίνερε το χρήε ντι …
ΕΜΕ ΠΟΙΝΤΕ ΤΟ ΧΡΗΕ ΝΑΜΟΥ ……….
Τήτηντα τσαι Πέφτα συνέχεια Τερέ τσαι Τσακωνιά : από το βιβλίε του Γιάννη Κορόγου .
Συνελχεια
Συνέχεια Τερέ τσαι Τσακωνιά : βιβλίε Γιάννη Κορόγου .
….Διαστσευή τσαι γραφτέ τθα Τσακώνικα από τον Πάνο Μαρνέρη ….
Από τσι εκαταστρέφτε α Ορειάτιδα γης (Παλιόχωρα) από του Φράτζοι Σταυροφόροι,
Ο Πραστέ πλέα ενάτθε ο σπουδαιούτερε οικισμό τσαι ενάτθε πρωτεύουσα τα Τσακωνιά.
Όρπα έκι έχα έδρα τσαι α επισκοπή με ταν ονουμασία «Ρέοντος και Πραστού»….
Κατά ταν Οθωμανικά αυτοκρατορία οι Πραστσιώτοι όπφου τσαι άλλοι Τσάκωνε εκχαράνει τα τύχη σου τθα Πόλι (Κωσταντινούπολη)
Τθου Χρόνου τα Τουρκοκρατία όλα τα Τσακωνοχώρια είνι έχουντα να παρησιάσουει πρεσοί ούγειοι εμποίκαει προετοιμασίλε για ταν επανάσταση του .
Ίσιαμε τριάντα ίγκιαει οι φιλιτσοί σε όα τα Κυνουρία, μαζί τσαι α Τσακωνιά .
Α Τσακωνιά ένι δία το παρόν με του ξακουστοί , Γιωργάτση , Ρέππα , Γούλελε , Νιχάλη Γκόρα, Καλιοτζή με τα κρέφκικα σου λημέρια τθο Μαλαιβό κοντά τθο πρωτοκρέφτα Ζαχαριά τσαι με το Αντρία Τσάκωνα νη Τσακώνη να οργούτσει το Αιγαίο .
Ανάμεσα σε έτεοι πφι επολιορτσίαει τα Τρίπολη ίγκιαει τσαι :
Μανώλη Ντούνια ,ούγειε πρώτε εμπαήτσε τθαν τάπια του Κάστρου.
Καλέ ξημέρουμα Τσακώνε,Τσακωνοπούλε, Τσακωνόπουα
Τσαι Τσάκωνε όκια τσαι να έτθε .
Μη λησμονήνετε τσαι μη παραγκωνίζεται τα γρούσσα νάμου …..
………….Εμέ Νιούντε Τσακώνικα .
Έγκεινη τσαι το επόμενε βιντεάτσι μαγνητοφωνήσταει
Πρου τσινήωει τα δύσκοα ..
Τήτηντα τσαι Πέφτα – του Μάτζη  : ΑΤσακωνοπαρέα
Ποίμα: Κορωνοϊό:του Πάνου Μαρνέρη .
Ο 'τθε αούντε μι ένι αλήιθα;
Νή είνι όα παρανύθια;
Για το Κορωναϊό ότσι είνι αούντε ;Πφι σ' έμε νίντε τσαι έμε βούντε ;
Εμε όλοι φοζουμένοι !
Κια νι έμαει αντεχουμένοι ..
Απ 'ταν Κίνα να τσινεί τσαι να μόλει
Ως ογή .
Καρναβάλια σταμακίε.
Θε να ποί πρεσσοί ζηνίε
Έμε κατά χωλιατοί , από φόβο όλοι χεστοί..
Έατθε όλοι να γκριουφτούμε, μπίτι να μην οραθούμε
Όλοι τάσου να κλειστούμε τσαί
Του πόρου ν'αμπαρούμε .
Όλοι ογή τσαί ως πέρε, τα καμπτζία τσαι οι σιατέρε
Νέοι νέε τσαί γεράδε, να ανάψουμε αμπάδε
Τάματα να ποίουμε, προσεφτσαί ν'αλήουμε
Νιάε νάμου καλέ Θεό, ψοφάητσε τον
Κορωναϊό.
Ένει τάσου έμε αραμούντε τσαι ΤΣΑΚΩΝΙΚΑ ΕΜΕ ΝΙΟΥΝΤΕ .
—Τσαι σ' ενίου
Παππού πφι ντ'ένι νία μ'έσι
Δίου πρεσσά χαρά ..
— Νιάε μι έδαρη τσαι μην
Έτζερε να γκριουφτείρε..
—Παππού νιάε μι τσαι νιάε μι κα , νι έμε ποίντε για σεμού
Του παππούδε τσαι του μαμμούδε , γιατσί εμού έτθε σε ατςέ τσίνδυνε … Τσαι νι μου έμε αγαπούντε ….
Το να ξημερουθούμε ένι δώρε Θεού πάσα ναμέρα, αλλά
Ένι ατςίτερε δώρε τουρ αμέρε έντεοι τα ανασφάλεια τσαι τα αβεβαιότητα…
Τήτηντα τσαι Πέφτα – του Απρίλη  .
Πάνο τσαι Ελένη Κορωναϊό : του Πάνου Μαρνέρη
Τα τσέα όλοι ΕΜΕ αραμούντε τσαι ΤΣΑΚΩΝΙΚΑ ΕΜΕ ΝΙΟΥΝΤΕ
Τήτηντα τσαι Πέφτα –του Απρίλη  : Α Τσακωνοπαρέα ..
Πάνο τσαι Ελένη  Κορωναϊό :του Πάνου Μαρνέρη
—Ο 'σι αούα μι Βρε Λενιώ τσι ένι έγκεινη το πράμα ;
—Τσι να αλήου τσαι εζού ο απανούσε ένι ξέρου δόξα νάχει τ'όνουμα σι .
— Αφε νι τσαι έτενη ταν ησυχία σι
Ο 'ορούα πφι να μου βαρέτθε πλέα τσαι ό'νι δίου σημασία ..
— Ουουου σε καλέ ντι μη βαστιμήνερε κχάρα θα ξερίσει …
— Να ντ'αλήου έτρου τσαι αλλίου ά κχάρα ένι χρειασκουμένα έτρου όπφουρ ένι τεζακούχου ο κόσμο του πορίλε νια κχάρα θα έκι λυτρουμό ….
— Ο 'σι αού βρε Πάνο .
Να μπάτσε τσαι κάνε α συντέλεια του κόσμου;
—Τσι να ντ'αλήου Λενιώ ό νι ξέρου αλλά από ότσι ένι δενάχουντα ως ογή έκι … Α πλεονεξία γιουρίε του τσιουφάλε νάμου …
— Φκιάντε ατομικά,πυρηνικά ,εζάκαει το φεγγάρι τσαι α φύση πφι ένι σοφά ένι ξέρα τσι ένι ποία με ένα ιό να μου εκλείτσε όλοι τάσου .
— Βρε Λενιώ ένι έχα κιατθέ ταν αντρωπότητα νία πλεονεξία, το ποίε θα ποι τα πλέτερα τσαι
Παραγκωνίε
Τα άβα..
— Ναι Πάνο .
Μαειδέ θρήστσευμα, μαειδέ ιστορία , ούτε παράδοση σε ισιοπεδούκαμε όα τσαι ένταει είνι τα αποτελέσματα .
— Ο Άντρωπο ένι πρέπουντα να νάτσει να ξαναγιουρήσει τσαι να εχκιμεί τα παλιά .
— Ναι Πάνο ..
Ο πέκαμε κα ένι τσαι α εξέλιξη, αλλά να μη σι ποδοπατήνουμε όα ..
— Να οράμε έδαρη πφου θα ξεμπλέξουμε από 'γκεινη όλιου,
Τάχα θα ξεμπλέξουμε ;
Καλε ξημέρουμα σε όλοι νάμου …
Τάσου έμε αραμούντε τσαι ΤΣΑΚΩΝΙΚΑ έμε ΝΙΟΥΝΤΕ
Παράστσι τσαι Σάμπα – του Αγούστου : Ατσακωνοπαρέα .
—Βρε Θωμαή μόνιου για το χάρο ο κατανέτζε ο άντρωπο να ερέσει κάτσι , απέ όα τ'άβα σε 'νέτζε βόλτα …
—Κάψο Σιούλα , έδαρη γρί όμε ποίντε δίχως το αυτοκίνητε … Μαειδέ
Με το πλυντήριε, ούτε με το ντρεοκούκι …
—Βρε Θωμαή να μι συμπαθήνερε τσιόα τσι ένι το ντρεοοκούκι ;
— Χαχαχα Έτρου νι ένι αού ο άτςωπο μι τα τηλεόραση ..
—Μα ο 'νι έχου τσαι άδικο ο Χριστσιανέ..
Καλέ τσαι ενεί , αν αλήουμε ότσι γεράκαμε αμ'έντεοι οι νέε τσαι νέοι ;
Ούτε βήμα δίχως το αμάξι
Σάματσι είνι διποτζουτοί πλέα …
Βρε Σιούλα κια νιε θυνήτθερε το διποτζουτοί …..
— Τσι να αλήου α άραχλε .
— Τσι να αλήερε εκιού τσαι τσι να αλήουμε όλοι νάμου , μακάρι ένταει όα να είνι για το καλύτερε ….
—Αφού τσαι ενεί οι ιίδοι άμε Θωμαήηηη !
Να όπφου κα ούρα τσαι ενεί άγκαμε ταν Ηλεχτρικά κουζίνα για ταν ευκολία νάμου ..
— Ουζιστά πράματα Σιούλα είνι
Βοηθούντα τον άντρωπο πρεσιού
Αλλά ενεί οι αντροίποι έμε φταίντε ..
— Εμ τσι να αλήου Θωμαή ότσι ό
'Σι έχα δίτσηε ;
Αφού έσι έχα .
Ογή τσαι κχάμποσε τσαιρέ έμα ζατά σε νία τσέα να μην ξονομακίχου τσιόα τσαι με ρωτήκαει για καφέ .
Για να μην αλήνωει ότσι ό 'νι καταδεχουμένα επέκα να κίου ένα ..
Ό'σι αούα μι ο παρατζελήκαει
Να σι φέρωει
Το καφέ;
— Αμ οι πλέτεροι το σάμερε αμέρα το ιίδε είνι ποίντε Σιούλα ..
—ΟΥΟΥΟΥ
Όρκο μι ο 'μα έχα κια να γκριουφτού από τα ντροκή ..
Καου να ξημερουθούμε τσαι να έχουμε ταν υγεία νάμου
Πέφτα τσαι Παράστσι – του Νοέμπρη  :Α Τσακωνοπαρέα .
—Ποίε λογιτσή παππού τσαι ποίε αποκούγκι;
Ορή τα σκολεία κίσου κλείκαει..
Μαθήματα έμε ποίντε από το ιντερνέτ.
—Βρε σιάτη μι, ο 'σι ορούα τσι ένι γινούμενε;
—Ναι παππού ορούα νι ένι αλλά ένι άδικο….
— Το άδικο σιάτη μι ένι ότσι ο χάρο άτζε
Παγανία,
Ένι κόφου αβέρτα
Τσαι ο 'νι ξεχουρίζου, μιτσοί νέοι τσαι νέε, μεσήλιτσε, γεράδε τσαι γριάδε..
—Έμαει αούντε παππού ότσι νιε ξεπεραήαμε, αλλά από ότσι ένι δενάχουντα , εξανακάνε .
—Τσαι Πφουρ εξανακάνε σιάτη μι !
— Παππού ορή άμα τσαι ο ερεστεί το φάρμακο έντανη α πλεμονάρα θα σερίτσει πρεσσέ κόσμο …
— Ναι σιάτη μι ό 'νι χαρίζα γάστενα .
— Ναι παππού μαειδέ γάστενα ένι χαρίζα , μαειδέ πλούσιε νη φτωχό ένι ορούα , μαειδέ γέρου νη νέο ένι ξεχουρίζα..
—Γιάκεινη σιάτη μι ένι πρέπουντα να προσέχουμε όλοι νάμου ..
—Τσαι πιο πρεσιού από όλοι παππού εκιού ..
—Αλλά για άλε μι σιάτη μι ποίερ ένι το άδικο για σ'ετίου…
— Ταν άβα βοά
Παππού να συζητίουμε τσαι γιάκεινη , αλλά για έδαρη έμε φορούντε μάσκα τσαι έμε κχρίζουντε του χέρε νάμου.
—Ναι σιάτη μι ναι ….
Το δύου χιλιάδε είκοσι,
Καταρατά χρονία
Τον ιό άμα κχολίτσερε, έσι έγκου με τα νία.
Τσαι ούτε θίλε συγγενή, καμπτζί μα τσαι γονεία
Έτρου για να ντι δεί, λίγο παρηγορία …
Κολλέγισε τσαι κολέγοι μι: καλέ ξημέρουμα τσαι κα συνταχινά…
Σάμπα τσαι Τσιουρακά – του Δετσέμπρη : Μοναστσήρι Ρειογκινέ : του Πάνου Μαρνέρη
Σάμπα τσαι Τσιουρακά – του Δετσέμπρη : Α Τσακωνοπαρέα .
Μοναστσήρι:
Ρειογκινέ: Του Πάνου Μαρνέρη .
Το μοναστσήρι του Ρειογκινού( Ρειοντινού) ένι ερικχούμενε αναμεταξύ τον Πραστέ τσαι ταν Παλιόχωρα τσαι το μοναστσήρι τα Καρυά τσαι τα Ορθοκωστά.
Έκι ένα από τα πιο ιστορικά μοναστσήρια τα Τσακωνιά .
Άτζε το όνουμα σι από τα χώρα του Ορειόντα τα σαμερινά Παλιόχωρα,
Το μοναστσήρι εχκίστε από τονΜανώλη Αλαγιούτζη , το  τσαι έκι ανήκουντα τθαν επισκοπή Ρέοντος τσαι Πραστού.
Νι είνι αναφερίκχουντε για πρώτε βοά το .
Τότθε ο Πραστσιώτα Γιώργο Καραμάνο επλερούτσε για ταν επιστευή σι .
Το  ο Μανώλη Καραμάνο
Επλερούτσε τσαι έντενη για άβα νία ανανέουση.
Για το μοναστσήρι έμε ερέχουντε γραφτά τότθε πφι έκι ηγούμενε ό Παρθένιε, το  ,το τσαι το .
Τθαν προσπάϊθα του Καποδίστρια να χκιστούνει σκολεία τθαν Ελλάδα
Το  το μοναστσήρι άτζε μέρη με το να δεί
Παράδε .
Ο Όθωνα
 Μπαλήτσε διάταγμα τσαι το μοναστσήρι διαλύτθε,
Με του
Καογέροι σι να έγκωει τθο δίπα μοναστσήρι τα Ορθοκωστά.
Ξαναγιουρήαει οι καογέροι αλλά το  διαλύτθε για πάντα .
Ο Αγιε ένι ερικχούμενε ακόνη ενώ όα τα τσελία είνι βροντατά.
Ένι έχου ρυθμό
Σταυρού με τρούλε τσαι ένι στρουτέ με ατςοί πάτσε με παραστάσε του διτσιούφαλου αητού τσαι του
Λιονταριού.
Ο Άγιε εικονογραφείτε το  τσαι τα χρώματα είνι σνιστά τσαι ζωντανά .
Καλε ξημέρουμα τα Τσακωνιά τσαι σε όλε το κόσμο …
Πανέμορφο μι Ρειογκινέ τα χώρα του Ορειόντα .
Λογκούκαει οι χώροι ντι , από Πρίνου τς'άγρια χόντα .
Μόνιου ο Άγιε αραμάτσε, το άλλιου όλιου βροντάτσε…..
Δέφτερα τσαι Τςίτα – του Γενάρη : Για του νέοι: του Πάνου Μαρνέρη
ΚΑ ΧΡΟΝΙΑ ΘΙΛΕΝΑΔΕ ΤΣΑΙ ΘΙΛΟΙ
Αφόκιουρη
Κιουρέ
Αφοριστέ
Αφορμίε
Αϊθή, αϊθά , αφούτςι
Αφρέ
Κχόντου κχάμποσε χωρά αφόκιουρη,με λίγο άτσι ένι ότσι επρέπουντα.
Οι κιουροί είνι θέντε γιούριρισμα.
Από τσι νιε αφορίε ο Δεσπόκη ένι τςιάχουντα σα χατέ ένα γιούρε.
Ταν ατσιπέρη αγκράτσε το κορδόνι από το τςέρβουλε σ'ένα πούμπουςε,διπρούμα , ετσιτά χάμου τσαι εντούκα ογή τον αγκώνα μι …Ο'σι αού μι αφορμίε ενάτθε νία κοτζιά μι πληγά ,εμποίτσε ένα μήνα να γιάνει
Ο ατςέ αϊθη μαζί με ταν αϊθα σι, άγκαει από τα χέρα το αφούτςι σου, νιε βαλήκαει τα μισά τσαι εζάκαει περίπατε
Το σαπούνι εμποίτσε πρεσσέ αφρέ
Γιομάτα α μαντινέλα αλλά αφρά
Καλε ξημέρουμα : ύπρε αφρέ τσαι ονείρατα γλυκά.
Παράστσι τσαι Σάμπα – του Οχτώμπρη : ΑΤσακωνοπαρέα .
Παππού εγγονε  : Του Πάνου Μαρνέρη ..
—Σιάτη μι ένι χαρετέ αλλά τσαι σεκλεκιστέ πρεσσιού….
— Πφουρ ένι γινούμενε βρε παππού να έσι χωλιατέ τσαι χαρετέ;
— Αμ γινούμενε ένι καμπτζί μι ….
— Για ποίε νι λιανά ….
—Ορή καμπτζί μι, γέρου ένι μη μι δίνερε πρεσσά σημασία …
— Ααα μη σι σούφερε έδαρη …
— Ορή καμπτζί μι ένι χαρετέ γιατσί έσι ανοίντα τα φτερά ντι .
Έσι έγκα για ανουτέροι σπουδέ ,να ναθείρε ένα χρήσιμο άντρωπο τθα κοινωνία…
— Ναι παππού μι αλλά θα μι λειπέψερε..
— Αμ γιάκεινη ένι τσαι χωλιατέ !!!
— Τσαι εζού παππού όσιου είνι κοντογούντε οι ναμέρε τσαι μι ένι παρείντα τον εμαλέ, ένα
Κχόμπο μ'ένι κασίμενε τθο λαιμό .
—Σιάτη μι ο θα ποίνουμε τα βιντεάτζα νάμου πφι σε 'κι νίου ο κόσμο κάθε τόσιου .
— Παππού μι θα σι ποίνουμε τα βιντεάτζα μη χωλήνερε..
— Ναι σιάτη μι
Τσαι πφου θα νι ποίνουμε έγκεινη;;
— Παππου θα νι ποίνουμε από το Σκάϊπ νη από το Ζούμ…
— Αμ εζού ο 'νι νοού από ένταει σιάτη μι ..
— Τσαι εζού γιατσί ένι όρεγη παππού μι , για μόστρα;
— Όχι σιάτη μι εκιού έσι α χαρά μι όα , σάματσι ένι έχου τσαι τσίπτα άλλιου;
Καλοί σπουδέ τθο άσι τα Τσακωνοπαρέα, τθα Μπαρμπαρίνα νάμου…
Πέφτα τσαι Παράστσι –του Οχτώμπρη  : α Ελένη ένι πάσα καρπό.
Α αϊθά μι α Ελένη ένι πάσα καρπό…
Τσιουρακά τσαι Δέφτερα– του Δετσέμπρη .
Κουιτέ  από το βιβλίε κραυγή .
Τσιουρακά τσαι Δέφτερα –του Δετσέμπρη : Α Τσακωνοπαρέα .
Κουιτέ από το βιβλίε Κραυγή …
Άμα σούκαει τθο σκολείε το Τάκη νιε συγκιούκαει οι ουϊθίουνε.
Οπά πφι ήγκιαει χουρίζουντε οι Γερμανοί τουρ ατςοίποι από του γουναίτσε, ρωτήτσε ένα θίλε σι : Πόσοι χρόνου να αλήμε ότσι έμε ;
Ο 'κι αντεχούμενε τον απογημό , επέτσε δεκατεσσάρου τσαι νιε βαλήτσε το πούα.
Εζάτσε να γκριουφτεί τάσου του γουναίτσε .
Ένα Γερμανέ δρανήε κίσου σι, νιε αβράε τσαι νιε βαλήτσε τθο χούρισμα με τουρ ατσοίποι.
Οι ούρε πφι εκλείκαμε νάμου τάσου το σκολείε ου 'νι έχουντε αμογημό.
Α χειρουτέρα στιμή τα ζωή μι έκι έτανη πφι εζάκαμε με τα Μάτη μι τθο τόπο πφι οι Γερμανοί σκωτούκαει όλοι έτεοι τουρ αντροίποι…
Πρώτε ερέκαμε τον αϊθή μι το Τάκη με νία σιφαίρα καρφουτά τθο κούτουλε σι .Έκι α σιφαίρα α χαριστσικά .
Ένι θυμουμένα τουρ όμορφοι ατςί σι εψιού ανοιτθοί να μι ξοικάζωει.
Έκι μόνιου δεκαέξε χρονού..
Απέ ψαφήκαμε του σωροί από τα τσιφάρια για να ερέσουμε τον αφέγκη μι τσαι το Σπήλιο .
Οράκαμε τθο σβλέ νάμου μέρη το Σαρανταυγά ,να νοιρογίνει το γαμπρέ σι .
Α μάτη μι νιε ρωτήτσε αν οράτσε το Σπήλιο..
Ότσι εφύγκαει οι φονίε νι οράκα
Να στέτσει ορθά, απογήτθε..
Ολπίδα τουρ εψιού τσαι του καρδίε νάμου γιομήκαει τα όγια σι .
Του κάκου, γιατσί σε λίγο νι ερέκαμε σκωρετέ.
Εσκωρέρθε από συγκοπή.
Ο αντέε τθο μακελειό, ο αντέε τθου κουιτοί ο αντέε να ορήνει τα Καλάβρυτα τάσου του λαμπούρε ταρ ικχάρα .
Α μιτσά σι άδολε καρδία ο αντέε τθο πόνε .
Α μάτη μι νιε ξεγκιούτσε.
Ούτε ένα σημάϊδι .
Ο σκωτούτθε από Γερμανικό βόλι αλλά από τα Γερμανικά μανία……
Να έμε κα τσαι να έχουμε υγεία..Τσαι έτεοι οι τσαιροί ποτέ μη ματαμόλωει.
Τσι επρέπουντα τσε ο πρέπουντα , ταν άκρα να σ' αφήτε
Το μόνιου πφι επρέπουντα , τα γρούσα να νιλήτε .
Τα γρούσα για να σούσουμε, δουλέψετε κχιαούα
Βοηθήτε νη τθαήστε νη , έδαρη πφ' εμοζούα .
Για καοσκεφτήτε νη , για αναρωτηθήτε
Έτθε νομίζουντε έν' σουστέ τα γρούσα να αφήτε;
Λιγάτσι αγαντάριασμα , απ' όλοι έμε θέντε
Επέκα νη πρεσοί βολαί ,νιε 'πέκα τςεί τσε πέντε.
Αλλά άμα ο τθε θέντε νη , μπαήτε να νη αλήτε ,
Μα ο 'τθε κοτούντε θίλοι μη ,γιατσί θε να ντραπήτε .
Όνει ντροκή να μάθετε , ντροκή ένει να ξεχάτε
Άμα ο ση νιλήετε απότσου θ' αραμάτε…..
ΜΗ ΠΑΡΑΓΚΩΝΙΑΖΕΤΑΙ ΤΑ ΓΡΟΥΣΑ ΝΑ ΜΟΥ .
ΤΣΕ ΝΑ ΕΤΘΕ ΠΕΡΗΦΑΝΟΙ ΓΙΑΤΣΙ:
Από τα γιουρίσματα νάμου.
ΤΣΑΚΩΝΟΠΑΡΕΑ ΜΗ …… Ο ΧΡΙΣΤΕ ΑΝΑΣΤΑΤΘΕ ……
Α σοφά παροιμία πφι ένει αούα ότσι , μπρι να οράρε τον ήλιε θα οράρε το γείτονα , έκει ακριβώς έγκεινη για του δύου γειτόνισε αλλά τσε για όλοι του γείτονε , σε όλιου το χωριουδάτσι .
Οι αθροίποι αναμεταξύ σου τότθε είγκιαει έχουντε πιο σονιστοί τσε πιο έγκάρδιε σχέσε .
Κάκια , κάκια , για να αλήνουμε τσε του στραβού το δίτσιε , είγκιαει μπάντε τσε τα άκχριστα σου με μιτσοκαβουγάδε για παράδειγμα άμα είγκιαει έγκουντε οι κότθε το γειτονικό τσήπο .
Αλλά το κάτσισμα έγκεινη ο 'κει κχοντούκχουντα για πρεσιού.
Οα λοιπόν μέλι γα αναμεταξύ τα Μαριγώ τσε τα θοδωρού .
ΚΑΛΕ ΞΗΜΕΡΟΥΜΑ …… ΠΑΝΤΑ ΜΕ ΥΓΕΙΑ …..
Χρόνου πρεσσοί χρόνου καλοί..
Με το καλέ να δετθούμε το Σωκήρα νάμου τσαι με το καλε να μόλει ο τσινούρτση χρόνε: α Τσακωνοπαρέα
Συντροϊθία με Τουρ αναμνήσε ση , τα ζωντανά ση πφι έκει φροντίζα .
Σε έκει τσιόα κουβεγκιάζα αφού ο 'κει έχα γκανένα άλλε να κουβεγκιάσει , τουλάχιστον απο ένταει έκει αρίκχα ανταπόκριση με μπόλικο αγάκη .
Περάτσε α πρώτε ΤΣΙΟΥΡΑΚΑ , περάτσε α δεύτερε , ακόνη τσε α τρίτε τσε α Θοδωρού ουτε πφι οράτθε τον Άγιε .
Άλλοι τσαιροί έκει από του πρώτε με τα Μαριγώ …..
Α Θοδωρού έκει έχα ανοιτθέ τα τελεόραση τσε έκει νία τσε ορούα τα λειτουργία απο τα Μητρόπολη .
Έκει ανάφα το καγκήλι τθο εικόνισμα , έκει λιβανίζα άρον-άρον ,τσε έκει σταλισκουμένα , στέκα ατάρατθε , ίσια με το τέλη ….
Κάκια κάκια έκει ποία τσε το Σταυρέ ση ..
ΚΑΛΕ ΞΗΜΕΡΟΥΜΑ , ΜΕ ΥΓΕΙΑ
Σάμπα τσαι Τσιουρακά – του Οχτώμπρη: Α Τσακωνοπαρέα.
Για του νέοι : του Πάνου Μαρνέρη.
Βρέχο
Βρύου
Βορίζου
Βορία
Βρωμότθουμα
Βρωμαΐχου
Βότσι, βότςε
Ένι βρέχου από τα 'πφέρι, έντενη ο βρέχο έκι πρεσσιού καλέ εποκίστε α γής για τα κά.
Ένι κχαμπαίνου
Ένι κχαμπαίνου όα μέρα δόξα νάχει τ'όνουμα σι
Βρύα (εκορατσιά), καΐα σάμερε βρε κολλέγοι σούστε το ύο κχιαούα ο 'μα έχου..
Βορίαει οι χέρε μι απο τα κρυάδα.
Έντενη ο Βορία θα σι τσεράνει όα
Αφού ανοίε το βρωμότθουμα σι τσι έσα αντεχούμενε;
Σάρου το κοτθοτσέλι ντι βρε Χριστσιανέ βρωμαΐερε το τόπο..
Κίε νία κχιαούα βότσι
Φέρε ένα κρεμαστσήρι βότςου να φάμε
Να έμε όλοι κα τσαι να έχουμε ταν υγεία νάμου .
Κηγάϊδι νή (τηγάϊδι) του Κούιθου: Του Πάνου Μαρνέρη .
Τθα εκατό μέτςα Ανατολικά από το κηγάϊδι του Σταμάκη του Κουρμπέλη  ένι το κηγάϊδι του Κούιθου.
Ο Γιώργο Λαλουδάτση (Κούιθε) εχάτθε νέο .
Μάλλον επρίτθε άμα έκι ψαρέγκου τθο Τσέρφο ..
Έκι στεφανουτέ με τα σιάτη του Τριαντάφυλλου Τίγκλια (Ελένη)ούγοιε έκι πρώτε τσάδεφο τ'αφέγκη μι .
Έκι έχου έξε καμπτζία.
Πέντε υζοί :το Νιχάλη, το Φίλο, το Νικόα, το Γιάνη τσαι το Γιώργο , ούγοιε άτζε το όνουμα τ'αφέγκη σι.
Έκι έχου τσαι ννία σιάτη τα Βγενού ούγοιε εδάτσε , άμα έκι οχώνα.
Έκι επιληπκικά τσαι παθήτσε κρίση τσαι α δύστυχο εδάτσε .
Το γεγονός ννι έννι θυνηκχούμενε… Έκι ννία χλιβερά ναμέρα για όλιου το χωριουδάτσι.
Το κηγάϊδι έγκειννι έκι μπάντα το πιο ψιουχρέ ύο από όα τα κηγάϊδα.
Ννι έκι ννοιτσιάζου ο τσείε μι ο Στράτη για να ποκίχει τα χκηνά σι τσαι  το χρειασκούμενε ύο για το νοικοτσιουρίε σι .
Έδαρη ένι απαραματέ τσαι έγκειννι σαν τσαι τα άβα ολομόναχο .
Κάποτε έκι περιζήτητε έδαρη καταμόναχο τσαι στοιχειουτέ δίχως γκανένα να παρίτθει ογή να αρήτσει το αγαθέ σι.
Ανέ έχουμε υγεία τσαι αγάκη για το διπανέ νάμου θιλενάδε τσαι θίλοι….
Τα γιατροσόφια τα προμαμμού μη .
Διασκευή τσε γραφτε τα ΤΣΑΚΩΝΙΚΑ απο τον Πάνο Μαρνερη ..
Α προμαμμού μη α Ελένη α Κορογού πφι επενάτσε το  σε ηλικία  χρονού , έκει γνωστά τα περιφέρεια του Τερού , σαν τα καλλιτέρα πραχκικά γιάτρισα .
Για φάρμακα έκει χρησιμοποιούν μόνιου βότανα , τα οποία μπόλικα σε έκει δια α φύση σε έκει ερέχα τα πλάγια του σίνοι , του τσήποι τσε τα ρυάτζα .
Δύου βολαί το χρόνε ταν Άνοιξη τσε το καουτσέρι , έκει μαζούκχα τα βότανα ση , για να γιομήση τα πουγκαλάτζα για το φαρμακείε ση .
Γνωστά νη είγκιαει τα μονοπάκια του Μαλαιβού , επίσης του Οριόντα ,το μονοπάκι για το Μοναστσήρι τα Καρυά , Το Χαχάϊ , τσε τα Σέα ..
Με ατσά υπομονή έκει μαζούκχα όα τα σπάνια έταοι βότανα πφε νη είγκιαει πρεσιου γνωστά .
Καλε ξημέρουμα με ΥΓΕΙΑ τσε κα μπανιαρίσματα .
Το ταγάρι τσε ο ντροβά είγκιαει γιομήντα με ματσάτζα απο σπάνια βότανα .
Εκει γιομήνα τσε α ψιούχα τα μαμμού με ελπίδα για το Θεάρεστε έργο ση , για το σπουδαίο λειτούργημα πφι έκει ποία .
Για το ότσι έκει δία με το τρόπο ση , Δένανη , παρηγορία τσε γιατρεία τουρ άρρωστοι.
Αμέτσητα σακχούλια τσε γυαλιούλια τθον οντά τα τσελή , με τα βότανα σου τσε το καθένα απο ένταοι για διαφορεκικά αρρώστσεια για διαφορεκικά πάθηση .
Κχάμποσα απο τα σακχούλια είγκιαει απαραματά κρεμαστά τσε σκονιστά απο τα πολυτζερία ως τελευταία .
Είγκιαει τα απομεινάρια απο ένα θησαυρέ του τότθε …..
Βοηθήνετε αμα έτθε πορούντε .
Πρεσοί βολαί μαζύ με οποιεδήποτε πότσουμα είγκιαει έχουντε τσε επιβάτοι .
Μεριτσοί απο έντεοι είγκιαει ταξιδέγκουντε για πρώτε βοά τσε το τάραμα σε έκει ποίντα να τσιμοκοποίνουει .
Για του ξενητευτοί Τσάκωνε τα Αϊθήνα μπόλικα τα κοϊθίνια : Με αβουγά , με αρτούματα , με τραχανά , με πφίιτα , με άχανα με βορβοί , ντενεκέδε με άϊ τσε άβα θιλέματα πφι είγκιαει απολήντε οι εδιτσοί σου απο το χωριουδάτσι .
Ως τσε κοϊθίνια με λαλούϊδια είγκιαει απολήντε .
Το καφενείε του Σπύρου του Τσυριάκου τθα Καρβουνιάρικα τσε του Νιχάλη του Σωτήρου τθου Βρυώνη , είγκιαει τα πραχτορεία .
ΚΑ ΔΕΦΤΕΡΑ ΤΣΕ ΚΑ ΕΒΔΗΜΑ .
Τσακώνικα νιλήνετε , καθόλου μη σ' αφήνετε
Γιατσί ένει α γρούσα νάμου , το καμάρι τσε α χαρά νάμου.
Α Γιορτά νάμου  του Αγούστου .
Α Τσακωνοπαρέα ένι έχα Τσακώνιχο αργακινά του
Του Αγούστου.
)Ποιματάτζα τσαι Διαλόγοι από τα καμπτζία νάμου τθα Τσακώνικα .
)Καραγκιόζη για  λεφτά από το Στράτο Καμπισούλη.
)Βραβεία τσαι επαίνοι για τα καμπτζία νάμου τθα μνήμη του Γιώργους Μαρνέρη.
)Τραγούϊδι από τα Πολυτίμη νάμου .
Βιολί από το δικό νάμου καμπτζί το Πάνο Τσιλιμίγκρα, λαούτο από το Πάνο Ρουσάκο τσαι τουμπερλέκι από το καμπτζί νάμου το Νιχάλη Κορόγο .
Χορέ για όλοι .
Έατθε να κιμίουμε τα γρούσσα νάμου τσαι να καμαρούμε του μιτσοί Τσακώνε τσαι μιτσοί Τσάκωνε .
ΕΜΕ αντεχουμένει νιούμου τθο Θεατράτσι του Τερού (Μελίνα Μερκούρη )
Από τα γιορτά νάμου  του Αμάη .
Από τα γιορτά νάμου του  του Αμάη
Από τα Γιορτά τθο Γιαλέ.
– Του Σετθέμπρη  .
Ιντερνέτ: του Πάνου Μαρνέρη.
Α)..Διάλογο:  ιντερνέτι α
Άμα τσαί έκι α ματη μι τθα ζωή κάπφουρ ετρου άκια να ξομπλιάσει  μαζί με τα τσεία μι το: Ίντερνετ, το κομπιούτερ,το ,τσαί τα γιούρε από ένταοι.
Γ )  Σιούλα  ΕΕ Σιούλα  …
Σ )  Τσι 'παθήτσερε Γιαννού …
Γ )  Κια έσι τσαί ό'σι ορουμένα Χριστσιανά ;
Ήμαρτον  Θέ μι .
Σ ) Τσι να αλήου βρε Γιαννού   ένι έχα πφ' ένι έχα τα δικά μι μ'έσι ποτσουκχουμένα τσαι εκιού  πανωγώνι .
Γ ) Εζού εκακοβαλήκα πφι ο οράκα ντι  α μαργουτά ,  μην ερέσου τσαί τον εμπιά μι .
Σ) Αφού καψο Γιαννού έσι αρακαλίζα σάματσι ντε 'κιάτσε  γκανένα  από το καρύτσαλε , τσι έσι θέα ;
Γ ) Τσί να θέλου τσίπτα , σάπφου με μποίτσερε
Σ ) Έα έα ντε χάκαμε τα μόστρα ντι  καημένα …
Σ ) Άφε του κούνοι, τσαί  άλε μι τσι 'σει θέα;
Γ ) Ο 'μα θέα τσίπτα , να οράου τσι έσι ποία τσαι άμα έσι έχα ιντερνέτι
Σ ) Τσι επέτσερε  Μαραφέτι ;
Σ ) Κάνα  φαΐ ένι ;
Τσι ένι Χριστσιανά μι  ;
Γ ) έκεινη πφι είνι ξοικάζουντα  όα τα καμπτζία του κόσμου το   σάμερε αμέρα βρε Χριστσιανά ….
Σ ) Τσι να αλήου  Βρε  Γιαννού , τα νία μι έσι αούα μαραφέτι ή ο 'νι ξέρα τσαι εζού  τσι , ταν άβα κουμπούρε  έτρου με ένι ποίντα    να κοπανίσου  τα τσιουφά μι τον τοίχο ..
Γ ) Καλέ θα νι ποίερε , να μπάτσε ταρατθεί ο εμαλέ ντι λιγάτσι , μουχλιάε  στέκου σε νία μερία ….
Σ ) Ο δικό ντι καημένα πφι ένι ξουράϊθι ….
Σ ) Έωνη βάλε τα χέρα ντι , εζάτσε του πορίε σι ζουρλίστε
Γ )  εζού ζουρλίσμα νή εκιού έσι κούτσουρε;
Σ ) Τσι  ένι φταία εζού βρε, τα νία μαραφέτι, ταν άβα κουμπούρε,    έδαρη έμε έχουντε  τσαι  φέσι τθο καφοκούκι ….
Καλέ ότσι έσι θέα έσι νία  ….
Σ )  βρε  Γιαννού το καλέ πφι ντι ένι θέα , να χαίρησιου τα καμπτζιούλια ντι , νίλη μι  τα γρούσα νάμου όρκο μι ….
Γ ) Ο πρόκετε να συννονοηθού με ετίου μον έτζε ποίε του δουλείε ντι , τσαι σ' έμε  αούντε αργούτερα , έτζε Χριστσιανά του Θεού .
Σ ) έδαρη πφι με εμποίτσερε τα τσιουφά μι Δρεμόνη κια να ζάου α μαργουτά  ;
Με τσι εμαλέ να ποίου δουλεία ;
Γ ) Ο ' νι τςήντα τσίπτα άλλιου παρά μη μόλει ο άντρωπο τσαι έκεινι το πφου τθο διάβολε νι είνι αούντε , το μαντέμι ό'νι  δουλέγκουντα……
Γ ) Ντε πέκα έτζε ποίε κανία δουλεία , Όρα μι κατςού τα δικά μι τσιουφά να γιομίσου τα δικά ντι , ο θυκαει …
Σ ) ποίερ εθυκαει  Γιαννού , τόσα ούρα μ' ….Έσι αναιμούκχα το ένα λιτριίδι κίσου   από το άλλιου , τσι ένι έγκεινη το τελευταίο ;
Γ) βρε ο θύκαει  ,  ο όγο νι ένι αού  ;
Από τα Γιορτά τθον Άγιε Αντρία .
Του Σετθέμπρη .
) Διάλογος: Αγγελική Κορολόγου- Ελένη
Ε—Κια έσι έγκα;
Α—Όκια Έννι θέα..
Ε—Κια ένι έγκειννι;
Α—Ποίε;
Ε—Το, έννι θέα..
Α—Τσι ό'σι καταβαίνα;
Ε—Ένταοι πφι μ'έσι αούα
Α—Ντ'πέκα:  όκια έννι θέα
Ε—Ε,  τσαι εζού ντε ρωτήκα : Κια Ένι;
Α— Κια ένι ;
Τα τσέα ντι ένι..
Ε— Μπαααα τσαι πφού ο ννι οράκα
Α—Γιατσί έσι Θεόστραβο
Ε—Αφού ετίου ντ'έννι ορούα …..
Α— Τα κύφα ντι έσι ορούα….
Ε—Α κύφα,  γκάνα χωριουδάτσι ένι;
Α— Ααα το Θεό ντι  όσι έχα..Ήμαρτον  πλέα….
Ε— Τσαι το ήμαρτον;
Α—το σημάδι της τσιμουδιάς :αγκαλιές
Από τα Γιορτά τθον Άγιε Αντρία
)Ποίημα:Σύννεφα μουντά:Τετώρος
Μουντά είννι τα σύγνεφα , τον ήλιε εστσεπάνει
Απρούτθαει τθον ουρανέ τον τόπο εσκοταϊδάνεί
Τα δεντρικά εχάκαει τα όμορφα χρώματα σου
Άχαρα  είννι αραματά ,κρίμα τ' ανάστημα σου.
Το ποταμούτςι το μιτσή , αντάρα μόνο εν' ποίντα
Τα γάργαρά σι ύβατα , εντύπωση ού 'ννι δείντα .
Δακρύζου ένι ο ουρανέ , ννια περιλυπήα,
Φωληάσταει τσαί γκριούφταει ,αγρίμια τσαί πουλία .
Μόνο ενα σκίουρε  μιτσή ,εν' παίζου όλιου δρόννι
Ό 'νι  μπατέ τθα βάσανα ,  ένι  μιτσή ακόννη.
Ταχία ομως θίλοι μη τσαί σαν θα ξημερούει
Α φύση  α παντοδύναμο τα πάντα θα διορθούει .
)…Διάλογο μιτσή— Μιχάλης —Άλεξαντρος Σαπουνάκης
Α—Κάτσα..
Μ—Γιατσί;
Α—Τσι γιατσί;
Μ—Γιατσί να κατσάου;
Α—Εε μη κασίσιου;
Μ—Τσαί γιατσί να μη κατσάου;
Α—Τότθε κάτσα.
Μ—Όρα μη κατσάου;
Ο θύκαει
Α—Ποίερ εθύκαει;
Μ—Γκανένα.
Α—Ποίερ ένι α αφεγκία σι;
Μ—Τσιουνέ αφεγκία;
Α—Έτενη πφι επέτσερε
Μ—Ποίερ επέκα;
Α—Του Γκανένα.
Μ—Για ξοίκα μι κα.
Με ζουρλίερε .
Κάτσα,φύτσε, κιούψε,έτθα…
Παράτει μι από όρπα χάμου.
Έτζε πρίτσου….
Α—Γιατσί να πριτθού;
Μ: Εεεεεε.
Δέφτερα τσαι Τςιίτα – του Σετθέμπρη .
Κουιτέ  από το βιβλίε «ΚΡΑΥΓΗ» Διαστσευή τσαι Γραφτέ τθα Τσακώνικα από τον Πάνο Μαρνέρη .
Εμέ Νιούντε Τσακώνικα ………Σταματού..
Δέφτερα τσαι Τςίτα - του Σετθέμπρη : ΑΤσακωνοπαρέα .
Κουιτέ  από το βιβλίε : «ΚΡΑΥΓΗ»
Α Μαρία Χάμψα— Μητροπούλου ενάτθε τα Καλάβρυτα .
Σιάτη του γιατρού
Παναγιώτη Χάμψα τσαι μάτη σι α δασκά Ελένη Αθανασίου .
Έκι έχα τέσσερι αϊθήνε: τον Δηνήτρη, τον Αριστόβουλε, το Γιώργο τσαι το Νικόα .
Του  του Δετσέμπρη οι Γερμανοί σκοτούκαει τον αφέγκη σι, το
Δηνήτρη, φοιτητή  χρονού τσαι τον Αριστόβουλε  χρονού, μαθητή .
Στεφανούτθε τον Αλέξη Μητρόπουλε πφι έκι δουλέγκου για το δημόσιε, τσαί εμποίκαει δύου σιατέρε ταν Ελένη τσαι τα Λίλιαν .
Ένι θυνηκχουμένα τα καταρατά έτανι αμέρα πρεσσιού κά άν τσαί μιτσά.
Ο αφέγκη μι, Παναγιωπτη Χάμψα, γιατρέ τότθε τθα Καλάβρυτα έκι αβέρτα τθα πρώτε γραμμή .
Έκι μετά από τα μάχη τα Κερπινή, πφί
Τθο Ξενοδοχείε «Παράδεισε»
Ενένγαει του λαβουτοί αθχμάλουτοι Γερμανοί, να γιατρευτούνει .
…Να αγαπήνουμε όλε το κόσμο τσαι να έχουμε ταν υγεία νάμου ….
Δέφτερα τσαί Τςιίτα – του Φλεβάρη .
Προξενηκή : του Παπαδιαμάντη.
Εμέ Νιούντε Τσακώνικα …….Αλεβάντη.
Δέφτερα τσαι Τςόρα – του Φλεβάρη : Α Τσακωνοπαρέα.
Παπαδιαμάγκη : Ο προξενηκή
Διαστευή τσαι γραφτέ τθα Τσακώνικα από το Πάνο Μαρνέρη
Για ποίε γειτόννισα έσι ννιού;
Ρωτήτσε ννι κίσου ο Στέλιο.
Ο Σάββα χαμαιούτσε τα φωνά σι :
— Έτανη τα μορφοχήρα, ταν Κρατήρα ταν ισιάτη ταρ Αντρεώλα απογήτθε ννι ο καπετάν Σάββα, σε ερωκικό τόνε
—Ααα, εμποίτσε ο Στέλιο τσαι εμπάτσε τθο νόημα .
—Να ζάρε τσαι ννιάε τσι θα ννι αλήερε, πέτσε ννι,  ο Σάββα, μ'απολείτσε, άλλε ννι  ότσι ο καπετάν Σάββα ντ'ένι θέου, άλλε ννι, να ντι πεί  τσυρά σι, νοιουκοτσιουρά τθα τσέα σι.
Ο καπετάν Σάββα, άλλε ννι, θάκια πεί ατςοί χαρέ να ντι βάλει τασ' τα τσέα σι, άμα έσι θέα τσαι το όγου ντι.
Θα ντι πει ατςά νοιουκοτσιουρά με όα τα καούιδα ντι, τα φασιούλια ντι, τα ροιδύθα ντι, τον καφέ, ντι τα ζάχαρη ντι, με τα άζα ντι, τα μέλια ντι τσαι όα τα καούιδα  ντι.
Τσαι εννεί έδαρη του χρόνου νάμου ο 'με τσαι πρεσσιού  με τα τού σάρτσε , μόννιου για παρηγορία ο ένα τθον άλλε τσαι για ένα τσέραμο τάνου από τα τσιουφά νάμου..
Δέφτερα τσαί Τςιπτάμενα – του Σερικχή .
Τθαν άκρα τα πατάνα του Χρήστου Αντωνίου
……….Εμέ Ννιούντε Τσακώνικα……..
Τθαν άκρα τα Πατάνα: του Χρήστου Αντωνίου
Τσαί πάλι ννι ογή με το θίλε μι τον Αντωνίου τσαί θ αλεί νάμου το ποίημα πφι ο ιίδε ένι έχου γραφτέ: «Τθαν άκρα τα πατάνα»
Τθαν άκρα τα πατάνα τθο τσύνα τα θασσέ
Καλλιούτςι μ'αγκατέ.
Τθο τάνου μέρι ννία καρυά,
Τθο κάτου μέρι ννία συτζά, με σιούκα μελιά.
Βάμματα τσαί κουητά τσαί τάνου λιόλια αγκρατά
Επέτσε α Μάτη μι «Έωννη μι, εφαήτθαει»
Ννιε πέτσε α μαμούθ μι: « Μη χολήνερε για τα σιούκα είννι μαούντα»
Υγεία θιλενάδε τσα θίλοι τσαί φχαριστούντε πρεσσιού τον τσύριε Αντωνίου γιά ταν ούρα πφι ξοδεύε για όλοι εννεί
…………Εμέ Ννιούντε Τσακώνικα………….
Δέφτερα τσαι Τσίτα - του Αγούστου .Σοϊθία τσαι Βγενού: του Πάνου Μαρνέρη
Καμαρούετε για άβα νία βοά ταν Βγενού
Τσαι ταν Σοϊθία.
Δέφτερα τσαι Τςίτα – του Αγούστου  : Α Τσακωνοπαρέα
Σοϊθία τσαι Βγενού : του Πάνου Μαρνέρη .
Σ:Τσι χαμπέρια κουμπάρα Βγενού ο 'σι
Ξοικάζα καταγή μπίτι για μπίτι.
Β:Πουρτέσε μι έννι ξοικάζα βρε κουμπάρα, κια
Να ξοικάξου ογή τσ'οπά σα παρλιακό…
Σ:Ξέριχε τσαι γκανιά ματία δίπα ντι καημένα…
Β: Τς'έσι
Αούα καημένα!
Διπρουθού τσαι να αναστσεουθού, να γιάνει τσαι οι ερίφοι με σε 'ννίου
Σ: Κια σ'οράτσερε τουρ ερίφοι Βγενού;
Β: Α κουβέντα νι ένι έχα βρε κουμπάρα… Δέσποινα μι πλέα .
Σ: ποίε κουβέντα νι ένι έχα;
Β: Εεε ο θα μι κχράτσετε τσιόα, αμάν πλέα …
Σ: Πάντως καμαρουτά τσαι κορδουτά ντ'έννι ορούα να τςάχερε..
Β: Μονέ… Πφουρ έσα θέα να τςάχου;
Με τα μπαχάτζα;
Σ: Όχι δα αλλά ταν α' βοά έσα έχα νία σιουγλία , περάτσε ντι;
Β: Α ναι βρε λησμονέκα, συχώρε μι κουμπάρα .
Σ: Τσι να ντ'αλήου..
Πουλία τον αέρα έσι κιάνα..
Β: Ο 'με όλοι σαν τσαι σ'ετίου
Ατςοί τσιουφάλε…
Σ:Άφε σι έταοι πφι έσι ξέρα τσαι άλε μι δουλεύε α αλοιφή;
Β: Να ντ'αλήου κουμπάρα.
Ταν αρχά μι νι έκι ποία ταν εντριβή α πεθερά μι, θαραπαή ο 'μα ορούα
Σ:Καταβήκα,απέ νιε μποίτσε ο κουμπάρε τσαι νάτθερε περδίτσι.
Β: Ξιφτέρι έσι κουμπάρα ..
Σ: Θ'αβράτσου γκανιά κχριανίδα να ντ'αλήου εζού …
Β: Ανέ έσα νιουρίζα πόσιου μ'έσι λείπα;
Σ: Τσαι ενίου μ'έσι λείπα… Πρεσσιού ….
Μα έχουμε υγεία θιλενάδε τσαι θίλοι …..
………..Εμέ Ννιούντε Τσακώνικα…….
Δέφτερα τσαί Τςίτα – του Σοτθέμπρη: Α Τσακωνοπαρέα
Θωμαή, Σιούλα, Σταματού τσαί Πάνο  : του Πάνου Μαρνέρη
Θ: Βρε Τσακωνοϊδάσκαλε τσι ωραία γιορτά;
Σ:Αλήιθα τς'απαλήιθα έκι ννία από του καλυτέροι γιορτέ νάμου.
Μ: Ναι μαθές όλε ο κόσμο καταφχαζιστητέ τσαί το ότσι ννιε αφιερούκαμε τθο Παπαλία έκι το σουστέ..
Π: Ναι ναι, εμποίτσε ο μακαριστέ τόσα πρεσσά για τα γρούσσα!!!
Ο 'τθε αούντε μι έτενη ο καραγκιόζη τσι γούστο;
Θ: Τσαί α Ελισάβετ νάμου με τα φατθά, κίσου ο ζάτσε!!!
Σ: Έτανη α Πολυτίμη  αηδόννι βασκαϊθεί.
Μ: Έκειννι το νέο καμπτζί, ο Τσιλιμίγκρα, ο 'τθε αούντε μι τσι βιολί!!!
Π: Ορή μαζί με το Ρουσάκο τσαί Τον Κορόγο του σκωρετοι ήγκιαει ατθαήχουντε.
Θ: Τσαί α χορωδία νάμου  ννία χαρά, αηδόννια.
Σ: Τς'εκιού βρε Τσακωνοϊδάσκαλε, τραβήερε κάτσι ρουμπαηδόννια.
Μ: Τσι Ρουμπαηδόννια πφι ννιε βάτσε για τα κά, αιώννιε να ένι α μνήμη του Παπαλία
Π:  φχαριστούντε το Βατζέλη τσαί ταν Ατζελικώ, Αλλά τά καμπτζία νάμου όλοι οι παράδε  άκια να σ'ορήννει ο Παπαλία τσαί ο Παπαννιχάλη από αψεά τσαί να καμαρούκχωει…
Θ: Ναι βρε τα ορκούλια νάμου, ζωή νάχωει, σε καμαρούκαμε εννεί, οι γονείε σου τσαί όλε ο κόσμο…
Σ: Βρέ το ένα καλύτερε από το άλλιου, σάματσι ήγκιαει παραπαρίζουντα.
Μ: Ο Θεό να σ'έχει κα τα ομορφούλια νάμου, να είννι γερά να κχοντούνει τα γρούσσα .
Π: Τσαί του χρόνου γουναίτσε να έμε κα, να ννι ματαποίουμε, γιατσί δίχως εμού, γιορτά ο 'με ποίντε ο 'με πορούντε!!!
Θ:Ιδάσκαλε εφχαζιστούντε….
Σ: Τσακώνικα όλοι έμε ννιούντε!!!
Μ: Τα γρούσσα νάμου έμε κιμούντε!!!
………….Εμέ Ννιούντε Τσακώνικα……….
Δέφτερα τσαι Τσίτα – του Αουνάρη .
Καλάβρυτα : απο το Βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Μαρία Φχαριστούντε πρεσσιου σιάτη μι .
………..Εμέ Νιούντε Τσακώνικα …………Μαρία
Δέφτερα τσαι Τςίτα - του Αουνάρη : Α Τσακωνοπαρέα.
Α Μαρία Φιλιππακοπούλου— Παπαρρηγοπούλου ενάτθε τθα Καλάβρυτα .
Αφέγκη σι ο Φίλιππα Φιλιππακόπουλε τσαί Μάτη σι α Διονυσία Ζησιμοπούλου .
Έκι έχα δύου αϊθήνε ,τον Αντρία τσαι το Γιάννη, ούγοι σε σκωτούκαει
Του  του Δετσέμπρη το .
Το  στεφανούντθε τον Αντρία Παπαρρηγόπουλε διάσκαλε από τα Φίλια τσαι εμποίκαει δύου καμπτζία, το Φίλιππα τσαι τα Βενετία .
Το  πφι εκάναει οι Ιταλοί έμα δεκατέσσερι χρονού.
Έμα έγκα τθο σκολείε αλλά σταμακία ένα δύου χρόνου, γιατσί ν' άγκαει οι Ιταλοί τσαι 'κλείτσε.
Ένι θυνηκχουμένα πφι ταν Ιταλικά κατοχή ήγκιαει έχουντε σταλιχτέ μαγέρικα σε κάτσι τσέλε.
Έμαει κεινούντε, έμαει έγκουντε με τα κατσαρόλια νάμου, να μου ήγκιαει βάντε σομούλι τσαι έμαει τσούντε.
Ογή τα γειτονία νάμου τθα τσέα του Κωστόπουλου ήγκιαει αραμούντε Ιταλοί.
Ήγκιαει μαγερέκουντε τσαι ήγκιαει
Μεριάχουντε σομό……
Α κατατζία του πολέμου… Τσαι το φαΐ ελεημοσύνη …..
………,Μιλάμε Τσακώνικα ………
Δέφτερα τσαι Τςίτα – του Δετσέμπρη :Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Ναρνέρη .
………….Εμέ Νιούντε Τσακώνικα ………..Αναστασία Κοσσυβα
Α Ιδαμάντω Μπρατσάκη Κοτσαρά ενάτθε τθο Στσεπαστέ.
Αφέγκη σι ο Δηνήτρη Μορατσάκη τσαι Μάτη σι α Ελένη Τσάφου.
Έκι έχα τςεί αϊθήνε, το Κώστα, τον Παναγιώτη, τον Γιάννη τσαι νία αϊθά τα Λευκοθέα .
Το  Στεφανούτθε το Γιώργο Κοτσαρά, ναυκικό από το Κρανίδι .
Εδουλεύε σα νοσοκόμα σε κλινιτσή ως πφι άτζε σύνταξη.
Τουρ  του Νοέμπρη το  παραμονή τ'Αγιε Αντρία, πολιούχο του Στσεπαστού, να μου μπομπαρδίαει .
Έμα τότθε  χρονού τσαι έμα έγκα τθο σκολείε.
Σαν εκάναει απανούσε νάμου τα αερόπλανα ο  διάσκαλε εϊδατάε νάμου να μπαήουμε τάτσου .
Τσινήκαει να τσιτέντουει μπόμπε.
Έννι θυνηκχουμένα πφι με τραβήε τάσου σε νία γούρνα ο διάσκαλε, για προστασία .
Έα κάτσα δίπα μι τσαι μη ταράχησιου μπίτι .
Τσιτάε νία μπόμπα κοντά τσαι ένα κοτρόνι, μ'άτζε κομμάκι απο το κοτρόνι τα τσιουφά.
Το αίμα ποταμό.
Να έχουμε υγεία τσαι αγάκη του καρδίε νάμου …
Προξενηκή  του Παπαδιαμάντη.
……………Εμέ Νιούντε Τσακώνικα……..Αγάπη
Δέφτερα τσαι Τςιίτα – του Μάτζη : Α Τσακωνοπαρέα .
Τσαι εζού το ιίδε, απογήτθε ο Στέλιο, Έννι παιδεγκούμενε με έντεοι του παλιατζούρε  πφι εμαζούκα τάσου ογή ν σι συμμορφού.
Α χήρα  εγειάτσε.
—Τσαι όα τα παλιά τσινούρτσια είννι γινούμενα, (άτζε πορία α γρούσσα του Στέλλιου) τσαι ό 'νι ερικχούμενε τσίπτα παλιέ πφι να μη μπορεί να ναΐθεί τσινούρτση.
Ένα Θεό ένι ννιουρίζου αν τσαι οι παλιοί έρωτε…..Κατσίτσε τα γρούσσα σι τσαι μουρούτσε.
Ερέστε αμήχανε τσαι έκι πρέπουντα να πεί κίσου, νή να ζάει πουρτέσε.
Εμποίτσε δύου  βήματα, τάσου τα τζέα τσαι ζυγούτσε τον αργαλειέ .
Κάτσα λίγο Στέλιο, πέτσε ννι α χήρα.Ο Στέλιο κατσάτσε.
Έκι κάποτε μαγαζί το κατούγι έκειννι τα χήρα.
Ένα τσαιρέ έκι κουρείε,ένα τσαιρέ καφενέ τσαι ένα τσαιρέ βιολιτζίδικο.
Το παλιέ τσαιρέ α μάτη τα Κρατήρα με τον άτςωπο σι, ούγοιε τθα τελευταία σι έκι έχου χατέ το φώς σι,  έγκειννι έκι μαγαζί .
Υγεία θιλενάδε τσαι θίλοι.
Τα γρούσσα νάμου σαν τουρ εψιού νάμου.
Δέφτερα τσαι Τςίτα – του Σερικχή : Θωμαή τσαι Σιούλα : του Πάνου Μαρνέρη .
Δέφτερα τσαι Τςίτα - του Σερικχή : Α Τσακωνοπαρέα .
Σ)Αμέρα κα Θωμαήηη
Θ)Αμέρα κα Σιούλα, έσι αούα να βαστάξει όα μέρα;
Σ(Τσι να βαστάξει όα 'μέρα;
Θ)Α Αμέρα να ένι κα μαθές …
Σ)Έντενη ο Αμάη μπαήτσε νάμου κακιουρλιά
Θ) Καψο γειτόνισα ούτε χινόπωρε να έκι .
Σ)Αν έμαει κάμουντε τσαι σερίντου ντε σαν τα παλιά, ότσι χειρούτερε έντενη ο τσαιρέ .
Θ) Ναι μαθές..Κια να μαζούερε κουτσιερά
Κια να σι απρούερε, κια να βάλερε άουνα ….
Σ) Ορή
Τθα μισά του μήνα έμαει τσινούντε το σέρι .
Με έντενη το παλιότσαιρε πφούρε ο 'κι θά αραμάει .
Θ) Να ντι ρωτίου κάτσι βρε γειτόνισα;
Σ) Τσαι όσι ρωτούα μι κάψο Θωμαή!!!
Σάματσι θα πλερούερε τσίπτα;
Θ) Εζού ίσια πφι σ'ένι θυνηκχουμένα
Έτεοι του χρόνου, αλλά εκιού πφι σε ζήτσερερε, σε
Πεθυμήτσερε γκανιά γουλία .
Σ) Αααχ γειτόνισα μι, άμα τσαι ένι έγκα τθα Παλιόχωρα ένι βούα α καρδία μι .
Θ Τσι να αλήου ότσι ό 'νι καταβαίνα ντι, ψέμματα άκια να ντι αλήου…
Σ) Ατςέ παιδεμό σιάτη μι, αλλά ο κόσμο χαρετέ.
Αλλά ….
Ζάκαει έτεοι οι χρόνου σιάτη μι, ου 'νι γύρουντε κίσου.
Ανέ έχουμε ταν υγεία νάμου θιλενάδε τσαι θίλοι …
Δέφτερα τσαι Τςίτα – τουΝοέμπρη : κουτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη…
……… Εμέ Νιούντε Τσακώνικα ……….Μεταξού
Δέφτερα τσαι Τςτα – του Νοέμπρη  : Α Τσακωνοπαρέα .
Σούκαμε τσαι τσι να οράμε … Ολάτσερε το Σηνί του Καπή γιομάκιου με τσιφάρια .Αφήτσε νάμου αμάτη μι το κάτου μέρη τα χούρα  τσαι πέτσε μι .
«Κάτσα εκιού ογή με τα καμπτζία τσαί εζού θα ζάου να ερέσου τον αφέγκη ντι τσαί τον αϊθή ντι .
Ενιάκα τα Μάτη μι τσαί εκατσάκα οπά  με τα καμπτζία .
Γκανιά βοά πέκα ταν Ερήνη τα Τσάδεφο μι:— Να ζάου να ερέσου τα μάτη μι, θα έχερε ταν ένοια ντι τουρ αϊθέ μι ;
—Ναι, μον' έτζε να ερέσερε τσαι τα δικά μι μάτη απογήτθε α Ερήνη .
Α μάτη μι έκι έχα ερεστέ τον αφέγκη μι τσαι έκι παλαίγκα να νι ξεπακούει από τα τσιφάρια.
Τα χεράτζα σι ήγκιαει γιομάτα αίματα τσαι μαλοί .Α σούκχα τ' αφέγκη μι ακείραχτε.
Με πέτσε τότθε α μάτη μι: —Έτζε να ερέσερε τον αϊθή ντι, εζού θα βάλου τον αφέγκη ντι τάνου τθο μπέτσιμο  τσαι θα νι αποσού τθον Άγιε .
Όπφουρ έμα έγκα ερέκα τον αιθή μι  να μπαήνει α ψιούχα σι .
Το αίμα έκι στρατζίχουντα τάνου τθο καπόκι σι.
Αλάργα από πολέμοι τσαι να έχουμε υγεία .
Δέφτερα τσαί Τςίτα – του Οχτώμπρη .
Παπαδιαμάντη : νοσταλγό  .
Διαστσευή τσαί γραφτέ τθα Τσακώνικα από τον Πάνο Μαρνέρη .
………….Εμέ Ννιούντε Τσακώνικα……… Μαρία Αλεβάντη .
Δέφτερα τσαί Τςίτα  — του Οχτώμπρη :Α Τσακωνοπαρέα.
Παπαδιαμάντη   : Α νοσταλγό
Απορέτσε ο νέο με τον απογημό.
—Τότθε ανέ κχαούντει ο κούε τσαι ανέ ψαφήνωει για σ'εννίου τθα τσέα…Ο νέο άτζε θάρρητα τσαί ρωτήτσε:
—Ο τσύρ Μοναχάκη κιά έκι σαν εκιού φύτζερε από ταν τσέα;
—Όλιου τθο καφενείε ένι τσεροστασταλιάζου ως τα μεσάννιουτθα.
Εννίου μ'ένι αφήνου μοναχά μι ολιουένα… Σαν επέτσε έγκειννι άκια να έκι σπουρίζα τα βάματα, με το ζόρι εκχοντούτθε..
Ο νέο, ο Μαθιό, έκι συνεχίζου να κωπηλακίχει.
Σε λιγάτσι εσούτσε τθο τθούμα του λιμανίου τθαν ανατολικά μερία .
Από οπά ταν ατζά μερία έκι δενάχα ννία μακρόστενε στερία πφί τάνου σι έκι κατσατέ, ο πότε λεκαριστέ νή ο πότε γυμνέ σίνα.
Σαν εσούκαει τθο σταγόννι,  τθο τθούμα του λιμανίου α νέα γουναίκα σταλίε τουρ εψιλοί σι τθαν ατζά στερία τσαι ό 'κι ξεκχολίχα σι .
—Να οράου οπά πέρε τσαί απέ έμε γιουρίζουντε,  επέτσε αφού αναστενάε βαθία δυ, τςεί βολέ.
…….Ανέ ξημερουθούμε με υγεία θιλενάδε τσαι θίλ…..
Δέφτερα τσαί Τςίτα – του Γενάρη :
…………..Εμέ Ννιούντε Τσακώνικα…….
Δέφτερα τσαί Τςίτα – του Γενάρη : Α Τσακωνοπαρέα.
Θωμαή, Σιούλα τσαι Σταματού : Του Πάνου Μαρνέρη
Σ: Κα χροννία Κολλέγισε…
Μ: Κα χροννία… Καούρ εκάνε…
Θ: Καούρ εκάνε τσαι καου ννιέ 'δέμαει.
Σ: Ορή κακότθο, α κα ναμέρα από τα σύνταχα ένι δενάχα…
Μ: Έγκειννι άλλε ννι κίσου
Θ: Ναί μαθέ σκωρέτθαει δυ—τςεί με τθο πφε μπάτσε .
Σ:Σκωρέτθε τσαι ο κολλέγα νάμου ο  Δηνήτρη .
Μ: Εγκειννι τς'αν ο 'κι αναπάντεχο;
Θ: Βρε γουναίτσε ένα άντρωπο σα ταν κα χαρά να φύτσει τάς' τα κα καθούμενα.
Σ: Ο χάρο ο 'νι ζαλέχου , ένι μπαήνου παγανία τς'ούγοιε 'ρέσει…
Μ: Μα τσαι έντενη ο Χζιστσιανέ, ο 'κι έγκου σε γκάνα γιατρέ;
Ο 'κι έχου καταβητέ τσίπτα;
Μ:Έα ντε, ζάτσε ογλήγορα ο έρμο
Θ: Ορή θιλενάδε μι, άμα τσαί σουστεί το φουκίλι, σούστε..
Σ: Κζίμα το σάμερε ναμέρα, με τόσα μέσα, τάσου τθου γιατροί τσαι τθα νοσοκομεία να φύνωει αντροίποι, έτρου…
Μ: Τσι ν' αλεί γκανένα, ως ογή έκι το γραφτέ σι.
Θ: Ότσι τσαί να αλήουμε εννεί, ννι ένι αρίκχου φουσού αλίμονε σ' έντενη πφ' εχάτθε.
Σ: Θεό σχώρε ννι, τσαι ο θα ννι λησμονέμε…
Μ:Να ννι θυνηκχούμαει τσαι να ννι μνημονέγκουμε .
Θ:Θεό σχώρε ννι τσαί σε όα ταν οικογένεια «Ζωά σε όγου σου»
Σ: Όλοι οπά θα ζάμε, ο 'με τσίπτα, έτρου γιαβάτοι έμε σε έντανη τά ζωά.
Μ: Ορή  ανέ  έχουμε  κα χροννία τσαι ότσι ένι Θέου ο απανούσε, ότσι ένι το θέλημα σι.
Θ: Έτρου τσαι αλλίου ο 'με πορούντε να ποίουμε τσίπτα, ανέ εφτσηθούμε κά χροννία τσαι ότσι ένι να μόλει θα μόλει.
Όλοι μαζί …… ΚΑ ΧΡΟΝΝΙΑ…..
……..Εμέ Ννιούντε Τσακώνικα…….
Δέφτερα τσαί Τςίτα – του Νοέμπρη: Α Τσακωνοπαρέα
Καταό
Κατακίνου—κίνα—κίντα
Κατακιάνου-κιάνα- κιάντα
Κατόκι
Καταρούμενε-μένα- καταρούμενε
Καταρυακού
Κατουστάγονε
Κατατόκια
Καταςουπαΐχου-ίχα-ίχουντα
Κατςοποΐχου-ίχα-ίχουντα
Ο σίνα ένι κχαμπαήχου καταό
Κατακίγκα τα γουλία
Κατακιάκα το πρέτσιμο
Ννι άγκα τθο κατόκι
Ννιέ καταράμα
Καταρυακού ννιε σταλίερε;
Καταρυακού έτζε
Τθο κατουστάγονε με κοπαννίε
Εσούκα τθα κατατόκια μι
Ννιέ κατατςουπαΐερε τα τέστα
Κατςποΐε το άγο
Τουρ εψιλοί νάμου τσαι τα γρούσσα νάμου
Εμέ Ννιούντε Τσακώνικα
Δέφτερα τσαι Τςίτα – του Οχτώμπρη : Κουιτέ  από το Βιβλίε: «ΚΡΑΥΓΗ» .
Τού Οχτώμπρη : Α Τσακωνοπαρέα .
Τα συνταχινά έτανη όπφουρ έμα παρία από τα πλατεία με τα θιλενάδα μι τα Λούλα, ανταμούκαμε με τον αφέγκη μι τθα πορία.
Περάτσε δίπα μι τσαι ο 'με νιλήτσε.
Ούτε πφι μ'οράτσε ….Τόσιου ανταριαστέ τσαι σκεφκικό έκι .
Επέτσε τουρ αϊθήνε μι να γκριουφτούνει να μη ζάνει τθο σκολείε τσαι τον αϊθή μι τον Αριστόβουλε να φορέει κοντά παντελόνια, για να δενάχει μιτσούτερε τθαν ηλικία .
Α συνταχινά, έτανη τα κουβάνα Δέφτερα, έκι ψιουχρά, παγουτά τσαι σκοκιδαστά .
Ενεί, μιτσά καμπτζία, εζάκαμε τθο
Σκολείε,δίχως τσίπτα κακό να περήνει από τον εμαλέ νάμου.
Σαν εσούκαμε οράκαμε πρεσσοί Γερμανοί στρακιώτοι, τθον πόρε τσαι τθου σκάλε.
Μπαήκαμε του σκάλε τσαι ζάκαμε τθο σοβλέ χούρισμα ούγειε έκι γιομάκιου .
Μπάκαμε τάσου τσαι κατσάκαμε.
Εζού έμα ανάκοντα τα Μάτη μι τσαι τα τσυρά Αγλαΐα, τα θιλενάδα σι .
Ερικχουμένει το κίσου μέρη, τσαι ό 'ράκαμε τουρ ατςοίποι ναφύνωει
Χαρά τσαι
Υγεία θιλενάδε και θίλοι
Δέφτερα τσαι Τςίτα  — του Αμάη : Τ'ανάγγια  του Παπαδιαμάντη .
Δέφτερα τσαι Τςίτα – του Αμάη  : Α Τσακωνοπαρέα.
Αγνάντεμα : του Παπαδιαμάντη .
Φλανδρώ ένι έγκουντα ν'αλεί Φιλανδρώ τσαι φιλανδρώ ένι, γουναίκα ούγοιε ένι αγαπούα τον άτςωπο.
Α Φλανδρώ το λοιπόνου αγαπήτσε  με όα σι  τα ψιούχα,  ως πφι εχάτσε τ'αγαθά του κόσμου τσαι ενάτθε κοτρώνι για έγκειννι.
Το τσαιρέ έτενη έκι ένα καραβοτσύρη, λεβέγκη, ούγοιε αγαπήτσε
Ταν Φλανδρώ, ννιε κχαράε τσαι ννιε αρβωννιάστε.
Αφού ενάντθε ο αρβώνα ,εμπαλήτσε το τσινούρτσι σκαρί.
Αφού μπαήτσε το σκαρί στεφανούτθε τα Φλανδρώ.
Απέ στεφανούτθε, εξερίε το σκαρί τθα θάασσα, μπαρκαρίε τσαι τσινήτσε το ταξίδι σι.
Τότθε α Φλανδρώ μπαήτσε ,όπφουρ εννεί κα ούρα, ν'αγναντέψει τον καλέ σι πφι έκι φύου..
Ξεκχολίχα έκι α καρδία σι τσαι ο 'κι αντέχα ννι το ότσι εφύτζε ο άτςωπο σι .
Όπφουρ έκι αγναντέγκα το σκαρί να φύννει εβάτσε πρεσσιού τσαί τα δάκρυα σι τσιτάνει τθα τσύματα τα θασσέ.
Ανέ έχουμε ταν υγεία νάμου θιλενάδε τσαι θίλοι….
Δέφτερα τσαι Τςίτα – του Αουνάρη .
Ατζελικώ : του Πάνου Μαρνέρη .
Το γλυκούλη νάμου σιατερούλι το όμορφο Ατζελικούλι καμαρούετε νι τσαι δείτε νι τον πρέπουντα σεβασμό τσαι αγάκη .
Κούκλα μι έσι νία από του μιτσοί ηρωίδε μι.
Ντ'έμε όλοι καμαρούκχουντε .
……………Εμέ Νιούντε Τσακώνικα……..
Δέφτερα τσαι Τςίτα  — του Αουνάρη  : Α Τσακωνοπαρέα .
Ατζελικώ: του Πάνου Μαρνέρη .
Το όνουμα μι ένι Ατζελικώ Κορόγου .
Τον αφέγκη μι νι είνι Σπύρο τσαι ένι από τον Τερέ τσαι τα
Μάτη μι Σοϊθία τσαι ένι από του Σαπουνάτση
Οι γονείε μι είνι νιούντε Τα γρούσσα νάμου γιάκεινη ένι θέα να νι μάθου τσαι εζού .
Ένι πρεσσιου περήφανε πφι ένι μαθαίνα τα Τσακώνικα τσαι ένι περικαούα τσαι άβα καμπτζία να μόλοει .
ΕΜΕ ΜΑΘΑΙΝΤΕ ΤΣΑΙ Εμέ Νιούντε Τσακώνικα …..
Δέφτερα τσαί Τςίτα – του Μάτζη .
Θωμαή, Σιούλα τσαί Σταματού  του Πάνου Μαρνέρη.
Δέφτερα τσαι Τςίτα – του Μάτζη : Α Τσακωνοπαρέα .
Θωμαή,Σιούλα τσαι Σταματού : Του Πάνου Μαρνέρη.
Σ:Ο 'τθε αούντε μι βρε κολλέγισε τσι κράννια ένι έντανη.
Μ:Ννιέ πραμποίτσε σάτσι βρε κολλέγισε.
Θ:Μπίτι για Μπίτι μαθέ, θα τσεραθούνει όα .
Σ:Έντανη α σατσινά ανοβρία αμογημό ο 'νι έχα.
Μ:Τσι ν'αλεί γκανένα σάματσι πλέα λησμονέτσε νάμου τς'ο Θεό.
Θ:Τσι σάματσι  πφι έντανη ένι α αλήιθα, μ'ένταοι όα πφι ένι ορού τσι να πεί τς' έτενη… Δόξα νάχει τ'όνουμα σι ….
Σ: Α φύση κολλέγισε μι ένι θέα σέβας!
Μ: Ναι θιλενάδα, όπφουρ εκατατζίαμε ο 'με έχουντε σέβας ούτε για του ννιαυτοί νάμου .
Θ: Σε παραγκωνίαμε όα τσαι τα αφύσικα σε μποίκαμε φυσικά.
Σ: Ένα άρρωστε τσαιρέ, ούτε κρυάδε, ούτε βροχάδε, όσιου για χιόνα λεκαρία θα ποίουει τα ψίλια νάμου για να ννι οράμε…..
Μ: θα κορατσιάμε το καουτσαίρι…
Θ: Άμα τσαί ο βρέτσει τσαί ο χιοννίσει κιά νά ερεστεί τσαί το ύο;.
Σ: Ορή κακότθο, να ποίουμε γκαννιά λιταννεία να μπάτσε λυπηθεί νάμου ο απανούσε τσαί πεί το θάμα σι…
Μ:Λιταννεία, τάματα, μετάνοιε… Ακομπέτι κτσι να ποίουμε γιατσι έμε έγκουντε Κυρ—κυρίου…
Θ: Ντουγρού για τα συντέλεια εβαλήκαμε πλώρα… Τσαι άμα τσαί δεν άτσουμε 'μαλοί  σίγουρα για οπά έμε έγκουντε.
Ανέ ποίουμε γκαννιά μετάνοια τσαί ν'ανάψουμε γκάνα τσερί ειδεμής έμε έγκουντε χατοί θιλενάδε τσαι θίλοι…
ΔΟΞΑ ΝΑ 'ΧΕΙ Τ'ΟΝΟΥΜΑ ΣΙ
……………Εμέ Νιούντε Τσακώνικα………Μιχάλης
Ο προξενηκή: του Παπαδιαμάγκη .
Ο Καπετάν Σάββα ματαπέτσε ννι..
—Ορή άλλε ννι τσαί έγκειννι… Μη ννι περάει από τον εμαλέ ότσι έννι γέρου μπίτι για μπίτι, γκάνα παλιοσάψαλε, ακόννη έννι ίκχου, έννι ντούρο .
—Καλέ καπετάν Σάββα πέτσε ννι ο Στέλιο τσαί φύτζε.
Ο 'κι ο σαμερινέ γείτονα ο Στέλιο τθα γειτοννία πφι έκι αραμούα α λεγάμενε νέα χήρα,  αλλά έκι παλιέ γείτονα .
Έκι έχου τσέα οπά κοντά πφι έκι αραμού κάποτε.
Έδαρη τα τσέα έτανη ννι έκι έχου σαν αποθήτση, για κάβοι, ξάρκια,δίχκυα τσαί άβα πάρασχα σι τσαί έκι έγκου οπά ταχκικά.
Έκι παλιέ θίλε του μακαρίτα του ατςούπου τα χήρα τσαί έκι έχου το θάρρη μαζί σι για χαιρετούρε τσαί ψιοκουβέντα.
Α Κρατήρα ταρ Ανδρεώλα έκι χηρευτά μπρού έξε χρόνου.
Μπρού δεκαεφτά μήνοι χηρεύε τσαί ο Στέλιο.
Από τότθε το θάρρη πφι έκι έχου με τα χήρα έκι λιγοστευτέ .
Υγεία θιλενάδε και θίλοι, ότσι πιο πολύκιμο…
……….,Εμέ Νιούντε Τσακώνικα………
Δέφτερα τσαι Τςίτα – του Σερικχή .
Νάγια του Πάνου Μαρνέρη .
Το μιτσούτερε σε ηλικία μαθητούδι νάμου .
Α γλυκά γλυκά Νάγια .
Νιάτε νι καμαρούετε νι τσαι γράφτε τα σχόλια νιούμου .
Μιτσά μι Νάγια,ντ'
ΕΜΕ Φχαριστούντε τσαι ντ'έμε καμαρούκχουντε .
Δενάτσετε το σεβασμό τσαι ταν αγάκη νιούμου τθα μιτσά νάμου
Τσακωνοπούλα .
Δέφτερα τσαι Τςίτα – του Σερικχή : Α Τσακωνοπαρέα
Νάγια : του Πάνου Μαρνέρη .
Μι είνι αούντε Νάγια ( Παναγιώτα)
Κυρίου .
Τον Αφέγκη μι νι είνι αούντε Παναγιώτη
Κυρίο τσαι ένι από τα Βαστσίνα .
Τα μάτη μι νι είνι αούντε Ευδοκία Λαγοδόντη τσαι ένι από του Σαπουνάτση τσαι Τερέ .
Ένι παρία να μάθου Τσακώνικα τσαι μ'ένι βοηθούα τσαι α μαμού μι α Βγενού Μαρνέρη .
Ένι θέα να μάθου Τσακώνικα γιατσί ένι α γρούσσα νάμου τσαι γιάκεινι
Ένι πρεσσιού περήφανε.
Να μόλοει τσαι άβα καμπτζιούλια
Να μάθουμε τσαι να νιλήνουμε όα μαζί τα γρούσσα νάμου
Φχαζιστούα πρεσσιού
ΕΜΕ ΜΑΘΑΙΝΤΕ ΤΣΑΙ Εμέ Νιούντε Τσακώνικα
…………..ΕΜΕ ΝΙΟΥΝΤΕ ΤΣΑΙΩΝΙΚΑ ………Δέσποινα
Δέφτερα τσαι Τςίτα – του Νοέμπρη : Α Τσακωνοπαρέα .
Κουιτέ  : από το βιβλίε «ΚΡΑΥΓΗ» .
Α μπόμπα ο κχράε τάνου νάμου .
Εκχράε τάνου τα τσέα τσαι στραβούκαει  νάμου τα χώματα .
Α άβα Ντούτσε το καμπτζιούλι τα τσιουφά.
Σαν κάναμε τα συγκά νάμου  νι άγκαμε τσαι ζάκαμε τθα Καλάβρυτα, αλλά σκωρέτθε ταν πορία τσαι νιε γιουρίαμε κίσου σκωρετέ .Ο αφέγκη μι έκι ζατέ τθο σκολείε να φέρει τα άβα δύου καμπτζιούλια πφι έκι έχου παρτέ ο διάσκαλε .
Τότθε σκωτούτθαει κχάμποσοι τθο χωριουδάτσι .
Έκι παραμονά τ'Άγιε Αντρία .
Τουρ ενία του Δετσέμπρη κιάκαει όλοι τουρ ατςοίποι, σε κλείκαει τάσου ταν Αγία Άννα .
Σε μαζούξαει για να σι σκωτούνει .
Απε κάνε  ένα από τα Πάτρα, νιλήτσε με το Γερμανέ αξιωμακικο τσαι σ'αφήκαει λέφτεροι .
Σε πέκαει ότσι ό'κι θα σι κειράξωει αίμα τσαι ο γυπτσωει από το Χωριουδάτσι .
Οι πλέτεροι όμως φοζάτθαει τσαι  φύγκαει .
Τθου  του Δετσέμπρη μαζούκαει όα τα προύατα τσαι καμπτζία πφι σι ήγκιαει φυάτθουντα τσαι σ'αποσούκαει τθα Καλάβρυτα .
Ανέ επχουμε ταν υγεία νάμου θιλενάδε τσαι θίλοι…
Δεφτέρα τσαί Τςίτα – του Αουνάρη : Α Τσακωνοπαρέα .
Α Ελένη Λυμπέρη— Μαρίνη ενάτθε τθα Καλάβρυτα .
Αφέγκη σι ο Οαναγιώτη Λυμπέρη τσαι μάτη σι α Δήμητρα Παπαδοπούλου .
Έχα ένι ένα αϊθή το Γιώργο .
Α αϊθά σι Μαρία σκωρέτθε πρεσσιου νέα .
Στεφανούτθε το Βασίλη Μαρίνη από τα Μαζέϊκα τσ'εμποίκαει  καμπτζία : το Παναγιώτη, τα Δήμητρα τσαι τα Γιωργία .
Τουρ  του Δετσέμπρη μπάκαει οι Γερμανοί τθα Καλάβρυτα .
Ένι θυνηκχουμένα το ότσι ήγκιαει περούντε πουρτέσε από τα τσέα νάμου πφι έκι τάνου τα δημοσιά, τς'ήγκιαει μαζούκχουντε το κόσμο
Όπφουρ έκι μπαήνου ο τσείε μι τάτσου από τον πόρε νι άγκαει τσαι φύγκαει.
Έμαει τςίντουντε για ταν τύχη σι αλλά νιε τσαφήκαει όπφουρ τσαι τουρ άλλοι.
Ο 'κι πρώτε βοά πφι οι Γερμανοί ήγκιαει παρείντε τθα Καλάβρυτα .
Πάντα έμαει φύντε τσαι έμαει έγκουντε τθα Καστρία, από οπά έκι α Μάτη μι .
Αλλά έντανη τα βοά ο 'νι νιουρίζα γιατσι ….
Γκανένα ο φύτζε.
Ανέ έχουμε ταν υγεία νάμου θιλενάδε τσαι θίλοι…
Δέφτερα τσαί Τςίτα – του Σερικχή .
Σπύρο Συκιώτα του Πάνου Μαρνέρη .
Δέφτερα τσαί Τςίτα – του Σερικχή : Α Τσακωνοπαρέα
Συκιώτα Σπύρο Θίλε μι  τς'εκιού αποφασίερε
Ταξίδι  να ζάρε αλαργηνέ, τα ογή  αποχαιρεκίερε
Βιάστερε κομμάκι  θίλε μι,  πρόωρα λίγο φύτζερε
Ταν οικογένεια ντι τσαί εννεί, ορφανοί αφήτσερε.
Έμα Θέου να γράψου μπρούτερα
Μα ο μαλέ θεούτσε
Οι λέξε ου 'γκιαει παρείντε μι
Α στσέψη μι κρακούτσε.
Εκάνα λοιπόν κολέγα μι
Τθο κάλυε τθο Τςουμία
Τσαι όα ξαστερούκαει
Οι θύμησε μι αμπρούκαει.
Εκάνα τθα λημέρια ντι, πφ'ήφκιαει τσαί δικά μι
Τθο τόπο πφ' ατςιαιρέγκαμε, πφ' επρωτοπαιζάκαμε.
Τθο τόπο πφ' εδρανίαμε,τσιτάμε αλλά ετθάκαμε
Τθο τόπο πφι εγειάκαμε, αλλά τσαί πφι εβάκαμε…
Σαν τσαί ντέ πέκα κάποτε: « κχαμπάκα του Γιαννίου,
Αλλά τρουκάννι  θίλε μι ούτε ένα  ό'ννι ννίου»
Εχλίφτερε δακρύερε, επίμονα με ξοικάρε
Τσαί δίχως τσίπτα ν'αλήερε σφιχτά με αγκαλιάρε.
Έτζε λοιπόν κολλέγα μι έρεσε τον αϊθή μι,
Αλήετε τραγούϊδα κρέφκικα, τραγούϊδα δικά νάμου
Φώνιατσε  τσαί το Γιώργο μι γκαννιά οργήνεια δίννει
Άλε ννι  ότσι έμε όλοι κα, έτρου να μη χολίννει…
Θιλενάδε τσαί θίλοι καωσύνα τθού καρδίε νάμου
Α ζωά ένα μιτσά.
Δέφτερα τσαί Τςίτα  του Μάτζη τσαί  του Απρίλη.
Παπαδιαμάντη : α στρίγκλα Μάτη.
Διαστσευή τσαί γραφτέ τθα Τσακώνικα από τον Πάνο Μαρνέρη.
……..Εμέ Ννιούντε Τσακώνικα…….Ματίνα
Δέφτερα τσαί Τςίτα  του Μάτζη τσαί  του Απρίλη :
Παπαδιαμάντη : α Στρίγκλα ματη .
Όξα πόσα κάβα άκια να κουβαλήννει ακόνη;
Ως πόσα χειμωννικά άκια να σννίχετε έντανη, α Ζωγάρα!!!
Μόννιου ννία βοά με τα τσιουφά στσυφτά πέτσε τα μάτη σι :
—Μάνε, επέτσε, ο 'σι αούα ταν Ακρίβω, να αλεί ταν Αμέρσα, να αλεί τα διασκά, ετήνα να αλεί το δήμαρχο, ο δήμαρχο τον αστυνόμο τσαί ετήνε του δύου χωροφυλάτσοι, να μι δούνει το μπουζούκι μι;
Μπέρ έσι αού αν ποτέ άκια να ννι δούνει το μπουζούκι σι, το αγακητέ σι όργανε;.
Ύστερα από τσαιρέ μαθεύτε  ότσι ο ένα από του δύου χωροφύλατσε άτζε μετάθεση.
Τσαί αφού άκια να μπάει τθο παπόρι για να φύτσει εκιάτθε με τον άλλε χωροφύλακα για το ποίε άκια να έκι κχοντούκχου το μπουζούκι.
Έτενη πφι έκι φύου έκι θέου να ννι άρει μαζί σι, ο δε  άλλε πφι έκι αραμού έκι Θέου να ννι κχοντούει ετήνε.
Ο πρώτε έκι τραβήντου από το νούρλε ο δε δέφτερε από τα τσιουφά.
Ανέ έχουμε υγεία το πιο πολύτιμο θιλενάδε τσαί θίλοι, τσαί ανέ ννιλήνουμε τα γρούσσα νάμου το δέφκιεριου πιο πολύκιμο.
Δέφτερα τσαί Τςίτα – του Νοέμπρη : Παπαδιαμάντη : α νοσταλγό .
Διαστσευή τσαί γραφτέ τθα Τσακώνικα από τον Πάνο Μαρνέρη
……….Εμέ Ννιούντε Τσακώνικα……….Μιχάλης .
Δέφτερα τσαί Τςίτα – του Νοέμβρη : Α Τσακωνοπαρέα.
Παπαδιαμάντη  :Α νοσταλγό
Τα τελευταία το Μοναχάκη ννι'απολύκαει τθο δίπα νησί τσαί ετήνε κχαράε από τον αφέγκη τα Λιαλιώ να ννι απολεί οπά για να αράμάνει κάτου από τον ιίδε τσέραμο .
Α Λιαλιώ με βάμματα αποχουρίστε τουρ εδιτσοί σι τσαί μετακομίε τθο νησί του ατςούπου σι.Ταν αμέρα πφι εκοκιάε α Λιαλιώ ο Μοναχάκη γιορτάε το κόκιασμα με πρεσσοί καλεστοί, αλλά από ταν άβα μέρα έκι τελεία μοναχά σι αφού ούτε τσαί ετήνε ο 'κι μαζουκχούμενε τθα τσέα.
Έκι νή τθο γραφείε σι νή τθο καφενείε.Έκι ανάφου το μακρυού τσιμπούκι σι, πφι ποτέ 'κι πφουντέχου, με τα γεράννιε σι βράκα, πάντα χαρετέ,φαρφαλιάρη  με δενατέ γέλειε, με του κοτσινοί σι μαγούλε τσαι με το αψελέ σι φέσι στραβοφορεστέ πφι έκι γύρουντα κατά ταν ίσιε σι αβουτάνα τσαί τα φούντα σι να σούνει ως του νώμοι σι .
Άμα έκι γιουρίζου τθα τσέα τα μισάννιουτθα, τσαί  α Λιαλιώ  ο 'κι κιουφτά, ο κι πάφα να ννι κχαράχει να γιουρίσει κίσου τθον τόπο σι.
Υγεία τσαι αγάκη σε όλε τον κόσμο θιλενάδε τσαι θίλοι….
………….Εμέ Ννιούντε Τσακώνικα………….
Δέφτερα τσαι Τςίτα – του Σετθέμπρη : Α Τσακωνοπαρέα .
Σ: Αμέρα κα βρε Θωμαή..
Θ:Αμέρα κα τσαι ταν αφεγκία ντι γειτόνισα.
Σ:Τσαι παθήτσερε;
Εκιού έσι πετατσήχα από τα χαρά ντι…
Θ:Ναι ναι
Γειτόνισα μι ένι πρεσσιού χαρετά .
Σ:Ο θα μ'αλήερε τσαι ενίου
Να μεριατθού τα χαρά ντι ;
Θ:Μονέ ο θα ντ'αλήου, πφου δα,
Ένταει ένι πρέπουντα να σι τελαλίζουμε
Σ:Άιντε ντε τσι με κχράερε;
Θ:Α γιορτά νάμου βρε γειτόνισα …
Σ:Τσι πράμα α γιορτά νάμου… Εχάκα τον ογαριασμό, τόσοι γιορτέ μαθές .
ΘΒρε νία ένι α γιορτά νά μου….
Σ: Ααα νία;
Τσι τσι νία Θωμαή, τ'Άγιε Αποστόου,τ' Άγιε Νικόα τθα Καρυά, τ' Άγιε Λία, τ'Αγιε Ανάργυρε τα Δεσποίνη ( δόξα νάχει τ'όνουμα σι)
Θ:Λησμονέτσερε τα δικά νάμου γιορτά .
Σ:Βρε όλοι διτσοί νάμου είνι, τσι ενάτθε κολλέγισσα σ' άγκαει οι ξένοι;
Θ:Όχι βρε γειτόνισα αλλά γιά τα δικά νάμου γιορτά
Έννι νιούα .
Σ:Γειτόνισα έχα έσι θερμόμετρε;
Θ:Έχα έννι .
Σ:Για όρα κουβάνα μην έσι έχα
Περετέ, να μόλου να ντι βάλου γκάνα ζηγατόρι
Θ:Βρέ νία χαρά έννι αλλά α γιορτά τα Τσακωνοπαρέα με τα καμπτζιούλια νάμου θα απαραμάει αξέχαστε.
Σ:Ένα μπερντάχι νι έσι θέα, τόσα ούρα ο 'σα ξεστομίζα νι τσι νιε 'σα κχοντούκχα .
Θ: Σάματσι εβαλήτσερε γρούσσα τάσου ντι για να ντ'αλήου;…..
Σ: Καταβήκα….
Τον εμπιά μι ερέκα πάλι….
Να έμε κα να έχουμε ταν υγεία νάμου τσαι του χρόνου α γιορτά νάμου να ένι καλυτέρα ακόνη .
Δέφτερα τσαί Τςίτα – τουΑμάη  .
Θωμαή,Σιούλα,Σταματού Του Πάνου Μαρνέρη
………..Εμέ Ννιούντε Τσακώνικα.
Δέφτερα τσαί Τςίτα – τουΑμάη : Α Τσακωνοπαρέα.
Θωμαή,Σιούλα,Σταματού : Του Πάνου Μαρνέρη.
Σ: ΧΡΙΣΤΕ ΑΝΑΣΤΑΤΘΕ ΘΙΛΕΝΑΔΕ.
Χρόνου πρεσσοί τσαί καλοί.
Θ: Τθ'αλήιθα Αναστάτθε, Χρόνου πρεσσοί γουναίτσε.
Μ: Τθ' Αλήιθα Αναστάτθε, χαρά τσαί Βογία του τσέλε ννιούμου
Σ:  τελεύαει τσαί οι γιορτέ, κα περαήαμε τσαί του χρόνου έδαρη.
Θ:Ατςά εβδημά, Αμπρία,Άγιε Γιώρτση, πρώτε του Αμάη , ζάκαει περάκαει .
Μ: Όα κα τσαί άξια με του γιορτέ αλλά βρε Γουναίτσε αποαλύκαμε Το πάρα Τσύριε ελέησον ο 'νι θέου ννι τσαί ο Θεός.
Σ: Γουναίτσε καμουθήτθε από όρπα χάμου.
Θ:Γιατσί να καμουθούμε Θιλενάδα;
Μ: Όχι πφι ετελεύαμε!!!
Ακόνη ο τσινήκαμε γουναίτσεεεε, Τ'Άγιε Χριστοφόρου ννιε λησμονέκατε
Σ: Βρε βρε βρε έμε έχουντε τσαι τα δικά νάμου γιορτά…
Θ: Αλήιθα τς'απαλήιθα, α δέκα του μηνέ ζυγούτσε…
Μ: Σούτσε;
Ορή σε τέσσερι πέντε ναμέρε Ένι α γιορτά τα γρούσσα νά μου μαθέ….
Σ:Να αλήουμε τθου διτσοί νάμου αντροίποι τσαί τθο κόσμο όλε
Να κοκιάσωει.
Θ: Να ζάμε να καμαρούμε  τα καμαρούλια νάμου.
Μ:Να ζάμε μαθέ να καμαρούμε τα καμπτζιούλια νάμου τσαι κοντά μ'έταοι να κιμήουμε τα γρούσσα νάμου.
Σ: Τθα γιορτά νάμου όλοι να ζάμε,τα καμπτζία για να ννιάμε.
Θ: Τσακώνικα όα θα ννιλήνει, τα γρούσσα νάμου θα κιμήνει
Μ:Υγεία τσαί   ννιάτε κα…..Όλοι… Μα όλοι  να μαζουτθούμε τθο θεατράτσι του Τερού  τθου  του μηνέ να κιμήουμε τα γρούσσα νάμου  τσαί τα μνήμη τθο καμπτζιούλι του δασκάλου….
…………Εμέ Ννιούντε Τσακώνικα………..
…………Μιλάμε Τσακώνικα………….
Δέφτερα τσαι Τςίτα – του Νοέμπρη : Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Τςίτα τσαιΤίτιντα   - του Σερικχή .
Τςίτα τσαι Τίτιντα – του Σερικχή : ΑΤσακωνοπαρέα .
Όγω του ότσι ο 'μαει νιουρίζουντε τσι θα ναϊθεί γιουρίαμε κίσου τθο σκολείε.
Σαν εμπάκαμε τάσου εζού 'ζάκα τσαι κατσάκα όρπα πφι έκι ο παππού με τα τσεία μι .
Τσείε μι εζάτσε
Με τουρ ατσοίποι.
Όρπα τθο σκολείε έκι ατςά
Οχλαγωγία τσαι όλοι ήγκιαει ανταριαστοί .
Κακπτζία, γεράδε τσαι γουναίτσε, ο ένα τάνου τον άλλε .
Ό'μαει πολιοξοικάζουντε τάτσου από τα παναϊθούρια.
Τσινήκαει να δέσωει του τσέλε τσαι έτανη ταν ούρα οράκα πφι από το πάτουμα ήγκιαει μπαήντε καπινοί .
Πέκαει τότθε ότσι θα δάνει όλοι νάμου.
Κοντοογής έκι α Χοντρονικόα, α Νίτσα του Καλδίρη, του Αργύρη του Φερλελή α μάτη τσαι ποίε άβα ο 'νι θυνηκχουμένα, πφι εφωνιάνει :
«Κακπτζία θα δάνει νάμου»…
Τσαι με το: «θα δάνει νάμου»παραμερίαει νάμου τσαι εζάκαει ίσια τθο πόρε.
Τραβήαει τσαί οι τςεί δενατά τσαί ο πόρε ανοίε .
Να αγαπήνουμε του συαντροίποι νάμου τσαι να έχουμε υγεία .
Δέφτερα τσαί Τςίτα – του Αουνάρη ΝΝ : Α Τσακωνοπαρέα
Σιούλα τσαί Σοϊθία  : Του Πάνου Μαρνέρη .
Ν:Βρε, βρε, βρέ  για στάσου, για στάσου.
Σ:Τσαί παθήτσερε θιλενάδα;
Ν:Ήμαρτον Θέ μι, ορούα έννι κα;
Νή με ντούτσε α καΐα τα τσιουφά τσαί θοούκαει τα ψίλια μι;
Σ:Ο 'σι έχα τσίπτα, μο καμούσου απ' όρπα χάμου….
Ν:Βρε Σοΐθία εκιού έσι νή μπαήτσε το ιλάμι ντι ;
Σ:Πφού,πφού.
Εζού έννι βρέ,  τσι ιλάμι ντε κάνε;
Ν:Ποίε φουσού ντ'ενέτζε του πορίε  νάμου κολλέγισα;
Σ:Ο 'σι αούα μι, το φουσού ννιέ ννιάτσερε,ννι οράτσερε, νή ννιέ φαγγίστερε;
Ογή ο τόπο ένι δαίσου, ούτε φυάρι ο 'νι ταρασσούμενε…
Ν:Δίτσιε έσι έχα, ταν απότσια ένι κασσίμενε γκανένα τσαί ένι γινούμενε ροσφάϊ…
Σ:Βρε θιλενάδα έννι έχα ννία απορία.
Ν: Τσι απορία Σοϊθία;
Σ: Ογη τσαί γκαννιά σαρανταρία χρόνου έντενη το μήνα ήγκιαει σερίντουντε.
Ν: Ε τσαι;
Πφου ντε κάνε έγκειννι έδαρη;
Σ: Πφου με κάνε;
Ννιάε οπά, έτρου ου 'γκιαει ποίντε;
Ν: Μπερ έσ'αούα θιλενάδα..
Σ:Σ'ετίου σ'έννι αούα… Ορούα έσι γκάνα άλε…
Ν: Έα να ζάμε για γκάνα μπλουτςάρισμα τσαί άφε σι ένταοι γιατσί έννι ακιστενουμένα μόννιου πφι σ'έννι
Για μπλουτςάρισμα να ζάμε
Τθο χειόθασσε να κατσάμε
Του κορμάρε να απρούμε
Τσαι λιγάτσι να ξεδούμε….
Καλέ καουτσαίρι, υγεία θιλενάδε τσαι θίλοι τσαί να έμε προσεχκιτσοί
Αιωννία α μνήμη  του τσείου Κώστα Γιαγκούλα τσαί του καμπτζίου σι, τθο θίλε Σπύρο του Γιαγκούλα πφι εχάτθε ογή τσαί – ναμέρε
Δέφτερα τσαί Τςίτα – του Απρίλη : Α Τσακωνοπαρέα.
Κηγάϊδι νή ( τηγάϊδι)του Γιαγκούλα: του Πάνου Μαρνέρη.
Το κηγάϊδι του Γιαγκούλα  ένι το  τελευταίο από τα κηγάϊδα, όπφουρ έσι έγκου από το Βορία προς το Νοκία .
Είννι αούντε ότσι έκι τσαί άλλιου ένα κηγάϊδι προς τα Νόκια.
Εζού ο 'ννιέ θυνήμα τσαι ούτε ένι ερικχούμενε τσίπτα για να  ννι βεβαιούτσει.
Ένι δίπα από το Κοινοκικό κηγάϊδι, γιούρε τθα τέσσερα με πέντε μέτςα αλάργα σι .
Έκι του Κώστα Συκιώτα (Γιαγκούλα), ούγοιε έκι αϊθή του Ποδάρα, τσείε του ευργέτα νάμου Στάϊθη.
Κάποτε τσαι έγκειννι το κηγάϊδι έκι τθου δόξε σι .
Το ύο σι έκι δροσίζουντα του νοιουκοτσουραίοι σι τσαί πάσα αβρυτθέ ιδαβάτα.
Ο χκηνονομία Γιαγκούλα, έκι ποκίχου ογή τα κατούνα σι, του καουτσαιρινοί μήνοι, τσαί έκι έχου το δικό σι ύο για τουρ ανάτζε σι.
Ένι τσαί έγκειννι αραματέ έτρου μοναχό σι, με μόνε συντροϊθία  το δίπα  σι, το κοινοτικό κηγάϊδι να ννι αλήνει τα παράπονα σι τσαί τα περατά σι  μεγαλεία.
Να ννιουρίζουμε κχάμποσε από ταν ιστορία του τόπου τσαι να μνημονέγκουμε έντεοι πφ'εζήκαει τςαχήκαει, δουλεύαει, νοιρογήκαει τσαι τραγουδήκαει σε ένταοι τα Άγια χώματα….
Ανέ έχουμε ταν υγεία νάμου τσαι να ννιλήνουμε τα γρούσσα νάμου.
Δέφτερα τσαι Τςίτα – του Οχτώμπρη :
Διαστσευή τσαί γραφτέ τα ΤΣΑΚΩΝΙΚΑ από τον Πάνο Μαρνέρη …
Οι Γερμανοί
Στρακιώτοι ήγκιαει μπεκροκίντε τσαι χασκάρουντε .
Ενεί δρανήαμε να ατθαήσουμε ταν τσυρά Αγλαΐα πφι εκατςούτσε τον πούα σι .
Έκι μοζούα τσαι έκι κουΐζα.
Ήγκιαει νιούμενα πρεσσά για ταν τύχη τουρ ατσοίποι .
Γιούρε το γιούρισμα ταρ αμερή, ενιάτθε νία φωνά να αλήνει ότσι οι ατσοίποι είνι όλοι σκοτουτοί τθο λάκουμα του Καπή.
Ερέσμα να σιουρούμα τθον ανήφορε για του Καπή
Μ'ένα τσέρβουλε..
Ανταμούκα τα τσυρά Κουμάντου να σιούρει το καθηγητή νάμου το τσύριε Κουμάντο .
Νιε βοηθήκα να νι κχαμπαήσει κάτου τσαι
Γιουρήα κίσου ..
Ο 'σούκα τάνου οπά, ο 'μα αντέχα να οράαου τα κόαση πφι οράκαει οι άλλοι .
Ταν άβα μέρα ένι θυνηκχουμένα το μαρτύριε τθο κχάκχουμα .
Αμάτη μι ατάραχο σάματσι ό 'κι νατέ τσίπτα.
Σε 'κι έχα αβητέ
Όα α Θεώνη τσαι οι άλλοι γουναίτσε .
Τρομάμε να βάλουμε τέσσερι σ'ένα τάφο.
….Ανέ
Έχουμε Τσαν υγεία νάμου τσαί ποτέ πόλεμο κίσου …..
Δέφτερα τσαί Τςίτα– του Φλεβάρη .
Θωμαή,Σιούλα:Σταματού, του Πάνου Μαρνέρη
………Εμέ Ννιούντε Τσακώνικα……
Δέφτερα τσαί Τςίτα– του Φλεβάρη  : Α Τσακωνοπαρέα
Θωμαή,Σιούλα,Σταματού  του Πάνου Μαρνέρη.
Σ:Απ'τα κρυάδα τσαι τα παγουννία,
Εκατςούτθε α κουννία
Γιάκειννι πέκα ννιούμου βρε Γουναίτσε
Μπάτε τάσου με τα ννία
Τσαί κιάστε τα κατσιφουρνία…..
Μμμμμμμμμ
Θ: Μπα μπά τσι έμε 'χουντε γειτόνισα;
Μ: Μεράκια έμε έχουντε, ο 'σι ννία ννι;
Σ:Τσι μεράκια βρέ γουναίτσε, ότθε ορούντε πφι ό 'ννι πορούα να σταμακίσου τα σταγόννια μι.
Θ: Μαζί με τα σταγόννια ντι ένι έγκα τς'α γρούσσα ντι ροδάννι!!!
Μ:Άφε ννι ταν έρμο ο 'σι ορούα πφι ένι τςεμοκουκουρίζα;
Σ: Βρε Θωμαή, σκώρε μι τσαι για το βρέ, αλλά  ο ννιάτσερε το ωραίο ποιματάτσι πφ'εγράβα.
Θ: Κάτσι εννιάκα για κουννίλε τσαι για κρυάδε, εκιού περαήερε τσαι το μακαρίτα το Κούλμπο!!!
Μ: Ναι ναι Σιούλα  ννία χαρά, χαλάλι ντι!
Αλλά οπά προς το τέλη νιάκα ννιά μουρμούρα, τσι έκι έγκειννι ;
Σ: Ορή κακότθο,τσι έτθε αούντε τς' εμού;
Να ννι ποίου τραγούϊδι;
Θ: Κο να μόλει τα κουννία ντι πφε θα ννι ποίερε τσαι τραγούϊδι;
Ννιάτσερε νη ο ννιάτσερε…..
Μ: Α κουννία εκατςούτθε, βρε Θωμαή….
Όπφουρ ένι δενάχουντα τα δικά ντι μυαλά παγούκαει από τα παγουννία Θωμαήηη…
Σ: Ορή γουναίτσε, σάμερε ο θα μπάλουμε άκρα, μονέ έατθε να κατσάμε τα κατσιφουρννία να λεχού τσαί γκάνα καφέ…
Θ:Έδαρη πέτσερε τα σουστά κουβέντα, τόσα ούρα  στέκα ογή χάμου μεαννιάκαει τα ςούκχα μι.
Μ:Ορή κακότθο μην αλικογκίχερε βάλε το μπρίτσι ταν ικχάρα, τς'εσι στέκα;
Ουε Δέσποινα ξεπαγιάμε…..
Σ:Έατθε,έατθε ντεεεεε…..
Θ:Σούκαμε σούκαμεεε….
Μξ:Θιλενάδε τσαι θίλοι κχοντουθήτθε σοννιστοί, θα περάει τς' έγκειννι..
………..Εμέ Ννιούντε Τσακώνικα………
Δέφτερα τσαί Τςίτα– του Μάτζη.
Δεφτέρα τσαί Τςίτα– του Μάτζη :Α Τσακωνοπαρέα
Για του νέοι : Του Πάνου Μαρνέρη.
Κίτθα πίτα
Κιτθοάχανε- χόρτο για πίτα
Κίσου πίσω
Καδευκήρι κλαδευτήρι
Καπόκι  καπότα, κάπα
Καουτσαίρι καλοκαίρι
Καοτσαιρία καλοκαιρία
Κατςόα κουκούλα
Κουμούτσι κομμάτι
Κλαπανιάζου—α—ουντα ρίχνω τ'αυτιά μου, αυτή αυτός ρίχνει..
Κράκα  κλειδί
Α κοτσιτέννιε κίτθα πεντανόστσιμο
Κιτθοάχανα να μαζούερε
Ποίε κίσου
Με το καδεφκήρι κόψε ννι
Φόρε το καπόκι ντι
Περάτσε το καουτσαίρι
Επφέρη έκι καοτσαιρία
Θα ντι φορέου το λουπάϊ κατςόα
Δεί μι ένα κουμούτσι άντε
Κλαπαννιάνει οι αβουτάνε του όνου
Κιά ένι α κράκα;
Υγεία θιλενάδε τσαί θίλοι
Δέφτερα τσαί Τςίτα– του Αγούστου :Παπαδιαμάντη :Διαστσευή τσαί γραφτέ τθα Τσακώνικα από τον Πάνο Μαρνέρη.
…………Εμέ Ννιούντε Τσακώνικα ……..Μιχάλης
Δέφτερα τσαί Τςίτα– του Αγούστου: Α Τσακωνοπαρέα.
Παπαδιαμάντη : Τύχη από ταν Αμεριτσή
Διαστευή τσαί γραφτέ τθα Τσακώνικα από τον Πάνο Μαρνέρη
Το ευτύχημα έκι ότσι α Μονεμβασώ ενάτθε καλύτερα σε κχάμποσοι ναμέρε.
Αλλά όπφουρ οι εκοιμασίλε ήγκιαει γινουμένει, τσαί ήγκιαει έχουντε φερτέ  το Θανάση από το μοναστσήρι τθα χώρα, ο Στάθη τσαί ο γαμπρέ παρεξηγήτθαει για τα μετςητά τα προίκα.
Ο γαμπρέ έκι αού πέντε χιλιάδε, τσαί χώρια ταν τσέα,ταν άμπελε, τα χούρα με τουρ ελίε, τά χαλκούματα τσαί τα ιίδιτα.
Ο δε Στάϊθη τεσσερέμισε χιλιάδε μαζί με όα τ' άβα.
Τσαί οι δύου ήγκιαει έχουντε δίτσηε γιατσί, άλλιου νούμερε έκι έχου πετέ ο πάσα ένα άμα εδούκαει του χέρε σου.
Τσαί όγω του ότσι ο γαμπρέ έκι Θέου Ευρωπαϊτσοί φορεσίλε, ούγοιοι άκια να κουστίσουει ένα χιλιάρικο παρατάνου,ο Στάϊθη έκι θέου δίχως ξεσυνέρι να ννι μετςεί τέσσερι χιλιάδε .
Α Αφέντρα τσαί α μάτη  μποίκαει παράπονα τθον Θανάση τσαί ετήνε πέτσε να δούνει ακόννη ένα  χιλιάρικο.
Αλλά το λυούε τσαί  το δέει έκι ιδουλεία του Στάϊθη, ετήνε έκι το κουμάντο.
Υγεία τσαί να ννιλήνουμε τα γρούσσα νάμου θιλενάδε τσαί θίλοι.
……….Εμέ Ννιούντε Τσακώνικα……
Δέφτερα τσαί Τςίτα– του Απρίλη .
Βγενιού τσαί Σοϊθία : του Πάνου Μαρνέρη.
…………Εμέ Ννιούντε Τσακώνικα……..
Βγενού τσαί Σοϊθία : του Πάνου Μαρνέρη.
Β:Βρε Σοϊθία, βρε Σοϊθία….
Κιά δούτσερε βρε κολλέγισα;
Σ:Βρε, βρέ….
Λεκαρία μποίκαμε να ντ' οράμε… Λησμονέτσερε το τόπο ντι!!!
Β: Άλε ννι ψέμματα κολλέγισα, κλείκαμε χρόνε δίχως να οραθούμε.
Σ: Ντροκή τσαί του δύου νάμου θιλενάδα…Ταν α βοά πφι έσα φερτά ο καλιάε να οραθούμε.
Β:Ο καλιάε δα, Ταν  άβα εβδημά έμε έχουντε ατςά εβδημά.
Σ: Ναι θιλενάδα, μποίτσερε κοιμασίλε;
Β: Πέκα να πετσιλίσου ταν ατσιπέρη αλλά έκι κχαμπαίνου, δόξα νάχει τ'όνουμα σι.
Σ: Κιά να κιάσει το χορίγι μ'έντανη τα κρυάδα  ο 'σι αούα μι;
Β: Όλιου μπέϊδα θα μπαεί παλιά μι γειτόνισσα, μονέ καμούσου απ'όρπα χάμου.
Σ: Ορή κακότθο εζού επφέρη πφ'εςιοννίε λιγάτσι επέκα να ννι ποίου ετρορή, να ννι μουςουλίσου λιγάτσι …
Β: Από το τθούμα μι ννι άτζερε θιλενάδα τς'εζού ννία από τα ιίδα…
Σ: Αλλά τσι να ντ'αλήου τζάμπα ο κόπο .
Β: Από το  βρέχο ήγκιαει όα νοκιστά τσαί ό 'κι κιάντα με τσίπτα.
Σ:  Ορή, εζού θα ννι περαήτσου, ννία χέρα ακόννη…
Β: Εζού να οράου, ανέ μ'αραμάει λίγο ούρα έχε καλώς, ειδεμής…
Μη σούσει τσαί μη προφτάσει…
Σ:Σώ καημένα τς'εκιού!!!
Έτρου θα ννι αφήερε;
Β: Ως πόσα κομμάκια να ναθού πλέα….
Σ: Έσι τς'αλάργα βρε θιλενάδα, ζάτσερε τσαί ξενητεύτερε τς'εκιού…
Β:  Τυχερά είννι ένταοι  παλιά μι γειτόνισσα, ότσι γράψει το ντεφτέρι.
Σ: Κα Ανάσταση Βγενού να χαίρησιου ότσι έσι αγαπούα τσαί όρα κα, μη τσαί χαθούμε κίσου…..
Β:Να μη χαθούμε  βρε Σοϊθία, αλλά ανεμούσου τς'εκιού γκαννιά βοά ως παραπέρε ….
Κα Ανάσταση τσαί ταν αφεγκία ντι.
……..Χρόνου πρεσσοί με υγεία τσαί κα Ανάσταση……
………..Εμέ Ννιούντε Τσακώνικα………….
Δέφτερα τσαί Τςίτα– του Αουνάρη  : αΤσακωνοπαρέα
Κοκιάζου-α-ουντα
Κορασά
Κόρδα
Κορατσιάκα
Κόρθο
Κορκατσία
Κόρμπο
Κχομπό
Κοροβές
Κόρυζα
Με το καλέ να κοκιάσερε
Εβδομήντα χρονού, τσαι ένι κχοντουκχουμένα σα κορασά
Ορή κρέμα ννι τθα κόρδα
Κορατσιάκα όα μέρα δίχως ύο
Τθά Κόρθο σταμακίε
Γεμήκαει ταν αυλή κορκατσίε
Κιάσε τον Κόρμπο τςάο
Λυούε το κχομπό από το δέμα
Έκειννι το κοροβέςο χκηνέ ένι δικό μι
Οι κότθε ου ννι έχουντε ύο τα κόρυζα θα μπάλωει
Υγεία να έχουμε θιλενάδε τσαί θίλοι
Δέφτερα τσαί Τςίτα– του Δετσέμπρου : Παπαδιαμάντη : ανοσταλγό.
…………Εμέ Ννιούντε Τσακώνικα………Πολυξένη …
Δέφτερα τσαί Τςίτα – του Δετσέμπρη : Α Τσακωνοπαρέα.
Παπαδιαμάντη  : Α νοσταλγό…..
—Τσείε α γουναίκα ντι εφύτζε…—Φύτζε….
Τσαι κιά ζάτσε;
—Ο 'ννι ννιουρίζου..
—Τσαί πφου ννιε μαθήτσερε;
Ποίε ντε πέτσε;
—Ο Βασίλη τα Μάρκηνα έκι  το γιαλέ τσαι ννι'οράτσε….
—Τσαί ποίερ ένι έντενη ο Βασίλη;
—Ορή έτενη πφι ένι στέκου τάτσου από  τον πόρε…..
Όλοι σούβαει προς τον πόρε .
Οράκαει ένα άλλιου καμπτζί οχτάχρονε, τσαπόλυτε,ξεσκούφωτε, με ένα σκελέα ανατθαηστέ τσαί με πούε βρετθοί, μισό γκριουφτέ τάτσου από τον πόρε τσαι γκριουφοξοικάζουντα τάσου τθο καφενείε .
—Εκιού οράτσερε τα γουναίκα μι να φύννει;
Ρωτήτσε ννι ο Μοναχάκη
— Ννι οράκα τσείε, απογήτθε το καμπτζί ..
—Τσαί κιά ένι έγκα;
— Κιά να ννιουρίζου… Απογήτθε το δέφκιεριου καμπτζί .
Ο Μοναχάκη ετθάτσε οργιστέ.
Το πρώκιου καμπτζί φοζάτθε τσαί δρανήε να φύτσει, το δε δέφκιεριου έκι νατέ άφαντε…
Αγάκη τθου καρδίε νάμου τσαι υγεία θιλενάδε τσαι θίλοι .
………..Εμέ Ννιούντε Τσακώνικα………..
Δέφτερα τσαί Τςίτα– του Δετσέμπρη .
…………Εμέ Ννιούντε Τσακώνικα…….
Δέφτερα τσαί Τςίτα– του Δετσέμπρη :Α Τσακωνοπαρέα.
Θωμαή,Σιούλα,Σταματού του Πάνου Μαρνέρη.
Θ:Βρε γουναίτσε χάμαει μπίτι για μπίτι.
Μ:Τσι να ποίουμε θιλενάδε πέκαμε να μαζούμε γκάνα ελιάϊθι.
Σ:Ναι μαθέ, να μπάλουμε το αούλι τα χροννία….
Θ: Σάτσι έκι α χροννία σου αλλά έντανη α ανομπρία σε ρημάε.
Μ: Ναι μαθέ, ου ννι προκόφουντε  αλλά   ότσι μπάλουμε..
Σ: Ο 'τθε αούντε κα πφ'εξερίε έκειννι το βροχάϊθι ταν α' βοά τσαί άγκαει τα τάνου σου λιγάτσι, ειδεμής ο 'κι θα μαζούμε τσίπτα….
Θ: Αμ ο 'νι μπαήνου ο κόπο καψο κολέγισε αλλά τσι να ποίουμε!
Μ: Ορή κακότθο ότσι μπάλουμε, ίσια για να περαήτσουμε…
Σ:Βρε γουναίτσε τσι ν'αλήου α ψιούχα μ' εφύτζε πφ'είννι αούντε…
Θ:Τσι 'παθήτσερε κολέγισα τσαί γειτόνισα;
Μ: Βρε Σιούλα, γκρενίστερε από γκαννιά ελία;
Σ: Βρε γουναίτσε μπαήκα τάνου ταν  έλία, εζάκα ταν άκρα τον καμό..
Θ:Τσαί τσι ενάτθε θιλενάδα;
Μ: Τσι ενάτθε βρε Θωμαή τς' εκιού;
Φαήτσε τα σούκχα σι,  έκειννι ενάτθε!..
Σ: Βρε γουναίτσε ανέ κατςουιθεί ο καμό τσαί ανέ χκιουπυθού χάμου.
Θ: Σο καημένα, σαν ο κατςούτσερε γκαννιά χέρα, γκάνα πούα, νή γκάνα παΐδι;
Μ: Πφι ο ντούτσερε τα τσιουφά  βρε Σιούλα να έχουμε άβα βάσανα…
Σ: Χκιουπουλιάσμα τσαί ενάμα όα γεράννιε.
Θα ζάου τθα Δέσποινα να ννι ανάψου ννία αμπάδα ίσια με το μπόι μι..
Θ: Ορή καψο Σταματού, ανέ έκι ντία  τα τσιουφά, μπορεί να ήγκιαει παρείντε η εμαλοί τθα θέση σου….
Μ: Τσι είννι έχουντε οι εμαλοί σι βρε Θωμαή;
Ίσια ίσια….
Σ:Άλε ννι βρε Σταματού , τσι έγκειννι το παρλιακό θα μι κοάσει…
Ένι θέντα να σι ννιάει τα σχολιανά σι..
Θ: Περαστσικά ντι  θιλενάδα, τσαί κα θαραπαή!!!
Υγεία σε όλλοι  νάμου τσαί να προσέχουμε θιλενάδε τσαί θίλοι.
………..Εμέ Ννιούντε Τσακώνικα……..
Δέφτερα τσαί Τςίτα- του Γενάρη .
Θωμαή,Σιούλα,Σταματού : Του Πάνου Μαρνέρη .
……………Εμέ Ννιούντε Τσακώνικα………….
Δέφτερα τσαί τςίτα - του Γενάρη : Α Τσακωνοπαρέα.
Θωμαή, Σιούλα,Σταματού : του Πάνου Μαρνέρη .
Μ:Ο 'τθ' αούντε μι βρε γουναικαρίε τσι  χορομπουλιτέ δούκα με.
Σ: Κια έσα χορομπουλίζουντα πάλι εκιού;
Θ:βρε ο μποίκαμε το γλέγκι μαθέ ταν α βοά;
Μ: Τα φτερενίσια έσα τθαίνα όα ννιούτθα, ννιέ λησμονέτσερε τσιόα;
Σ: Λησμονεγκούμενα είναι ένταοι μαθέ;
Αφού  έσα σπηδούντα σα ψημόβανε όα ννιούτθα.
Θ: Εκιού καημένα πφ'ο βαλήτσερε κισινέ χάμου…..
Μ:Χαλάλι ντι βρε Σιούλα  του καλυτέρε βαλήτσερε κάτου να μην αβασκαθείρε.
Σ: Σω καημένα…..
Φκύσε μι, μη τσαί μι ψιλιάσερε…..
Θ: Χαλάλι τς'από σ'εννίου βρε κολέγισσα, όλοι ντ'γκιαει καμαρούκχουντε…
Μ: Τσι ν'αλεί γκανένα, φορέτσερε νάμου τα γυαλία.
Σ: Ννιά χαρά περαήαμε όλοι νάμου, μη σι παρααλήνουμε τσιόα!!!
Θ: Ταν αλήιθα έμ' αούντε τσαί τσίπτα παρατάνου θιλενάδα…
Μ:Κάτσα Θωμαή γιατσί τς'εκιού ο ζάτσερε κίσου!!!
Σ: Από το τθούμα ννι άτζερε βρε Σταματού, γκάνα δυ βολέ πφ'εκιάτσε  το μικρόφωνο, ειδεμής μπίτι ο μπαήτσε.
Μ: Α αλήιθα ένι ότσι ο Τσακωνοϊδάσκαλε λειπέβε νάμου, αλλά…
Σ: Δοτσίμαει τάν απουσία σι αλλά όα ννία χαρά ζάκαει, με τα καμπτζιούλια τσαί όλοι πφι ννιε μελετήκαμε…
Θ:Ορή κακότθο  να  έχουμε υγεία τσαί του χρόνου όλοι μαζί  να ννι ματαποίουμε.
Μ:Ναι ναι θιλενάδα υγεία τσαί κα χροννία να έχουμε όλοι νάμου.
Σ: Αμήν θιλενάδε, υγεία σε όλε το κόσμο τσαί να ννιλήνουμε τα γρούσσα νάμου…
……….Εμέ Ννιούντε Τσακώνικα………
Δέφτερα τσαί Τςίτα– του Σερικχή .
Δέφτερα τσαί Τςίτα– του : Α Τσακωνοπαρέα.
Κόςαλε
Κορφά
Κορφίτα
Κότθα
Κοτοτσέλι
Κοτθοκχραΐα
Κοτρόννι
Κοτρονέσα
Κοϊθίννι
Κοτσινέ
Α πλεύρα ενάτθε κόςαλε
Αγάντα ως να μπαήουμε τα κορφά
Μάζου τα κορφά από το γά να ν άρουμε το βούκιουρε
Ο κορφίτα τα τσελή ένι Θέου μερεμέκι
Τα κότθα ννι εφαήτσε α αλεπού
Το κοτοτσέλι ένι θέντα σάρουμα
Πφούρ εχωρέτσε από τα κοτθοκχραΐα;
Ανέμου ννι ένα κοτρόννι
Πάκου ννι με ννία κοτρονέςα
Βάλε σι τθο κοϊθίνι
Κοτσινέ βραχάννι εφορέτσε
Ννιλήνετε τα γρούσσα νάμου όκια τσαί να έτθε.
Δέφτερα τσαί Τςίτα- του Σετθέμπρη : Θωμαή,Σιούλα,Σταματού  : Του Παππού Μαρνέρη .
…………..Εμέ Ννιούντε Τσακώνικα……..
Δέφτερα τσαί Τσίτα– του Σετθέμπρη : Α Τσακωνοπαρέα .
Θωμαή,Σιούλα,Σταματού : του Πάνου Μαρνέρη.
Σ:Γουναίτσε ζάτσε του πορίλε σι τσαί έγκειννι το καουτσαίρι..
Μ: Έσι θέα τσαί σε 'σι αούα ή ντι ννι φύντα;
Θ: Κίσου με γκρίνιε τσινήκαμε, ο θα ζάμε κά….
Σ:Βρε ό 'νι κοντογού να φύτσει ο Σετθέμπρη, τσ' έσι μπαμπαλίζουντα εκιού;.
Μ:Ναι αλλά ογή ένι δαίσου ο ήλιε το πέτςε κια ννι οράτσερε εκιού πφ' φύτζε;
Άλε ννι τς'εκιού γκαννιά κουβέντα βρε Θωμαή…
Θ: Τσι να αλήου τς' εζού α μαργουτά, ό,τσι τσαί ν' αλήου τον εμπιά μι θα ερέσου…
Σ: Βρε Σταματού,  με το συχώριε για το βρέ, ορή κακότθο, τελειούτσε ο τςύγο, πατήκαει τσαί του Βότςιου, σε γκάνα μήνα παλιά ήγκιαει τσινούνε το καμάκι.
Μ: Παλαιά, κα ννιε 'πέτσερε, όξα ποίερ ένι κάμου το σάμερε ναμέρα;
Θ:Ορή δίτσιε έτθε έχουντε τσαί οι δύου, μονέ καμουθήτθε από όρπα χάμου.
Σ: Άρε ννι τσαί το γάμο ντι να ντ'αλεί τσαί του χρόνου, το τέλι θα μι μπάλετε τσαί ζουρλή…
Μ: Καλέ, για το ζουρλή ούτε πφι ννι έμε κουβεγκιάζουντε….
Θ: Τς'εκιού ο 'σι βάνα ννι κάτου, ννι έσι συκριούχα ταν ικχάρα!!!
Ορή άμα ννι άρερε χροννικά ένι έχα δίτσιε α Σιούλα αλλά τσαιρικά ένι έχα δίτσιε α Σταματού.
Σ: Αμήν βρε Θωμαή, βαλήτσερε τα πράματα τθα θέση σου.
Μ:Εδαρη ο 'ννι πορούα να αλήου τσίπτα…
Θ: Δόξα νάχει ο Θεό, μη σκωτουθούμε τσιόατες!!!!
Ανέ έχουμε υγεία τσαί να ννιλήνουμε τα γρούσσα νάμου.
………..Εμέ Ννιούντε Τσακώνικα……….
…….ΜΙΛΑΜΕ ΤΣΑΙΩΝΙΚΑ………
Δέφτερα τσαι Τςίτα– του Οχτώμπρη .
Κουιτέ  από το Βιβλίε «ΚΡΑΥΓΗ».
Ο μιτσή νάμου μαθητη Νιχάλη Τετώρο ένι σβαήχου το απίθανε έγκεινη Ποίμα του Γ.
Ρίτσου .
Νιχάλη Φχαριστούντε.
Εμέ Νιούντε Τσακώνικα …….Μιχάλης Τετώρος
Ο μιτσή μαϊθητή Τάσιο Παπαφράγκου αβουτέ από του μπόμπε
Χαροπαλαίγκου ταν αγκαλία τα μάτη σι Αγλαΐα.
«Υζέ μι, σπλάχνο από τα σπλάχνα μι,
Καρδιάθι τα καρδία μι,πουάτσι τα φτωχά αυλή,
Λαλούϊδι ταρ ερηνία μι πφουρ εκλείκαει τα ψίλια ντι
Τσαι ό 'σι θωρού πφι έννι βούα τσαι ο 'σι σαλέγκου,
Ο 'σι  γροικού τα  πφι κικρά   ντ'έννι αούα : Γ Ρίτσο .
Δέφτερα τσαί Τςίτα–του Σετθέμπρη : α Νισταλγο  του Παπαδιαμάντης  .
Δέφτερα τσαι Τσίτα - του Σετθέμπρη : Α Τσακωνοπαρέα..
Παπαδιαμάντη  :Α νοσταλγό .
Α νέα γουναίκα έκι τθο ξουστάγι τα ννοιτςιαστά από τον άτσωπο σι τσέα,τσαι έκι ορούα τον γιαλέ .
Α βάρκα με ταν πλώρη κχακχουτθά ταν άμμο τσαι ταν άβα έμισε τθα στερία, έκι ταρασσουμένα ογή τσαι οπά από το τσύμα.
Έκι ένα όμορφο βαρκούλι πφι έκι χωρούντα τέσσερι, πέντε αντροίποι.
Ατςά σκούντα  ποτσουτά έκι φέρτα ογή τσαι τςεί ναμέρε τθο λιμάνι τσαι έκι αντεχουμένα του καλοί αέρηδε για να φύτσει.
Ο καπετάνιε, έκι α τςίτε ναμέρα πφι έκι αναπαηγκούμενε τθα τσέα σι με τα γουναίκα σι τσαι τα καμπτζία σι .
Οι σύντροφοι του καπετάνιου, ντόκοι,  ήγκιαει μπεκροκίντε αντεχουμένει τσαι ετήνοι του καλοί αέρηδε.
Ο μούτσο, ξένε, έκι ο μόνε πφι έκι αραματέ να φυάτθει τα σκούντα μαζί με τόν κούε τα σκούντα.
Ο μούτσο αψελέ, γεροδεητέ δεκαοχτάρη,έτανη τα νιούτθα αργοπορέτσε διότσι εμπλέε, τθαν απόμακρε από το λιμάνι ταβέρνα.
…Να έμε κα θιλενάδε τσαι θίλοι τθαν υγεία νάμου…
Δέφτερα τσαί Τςίτα– του Φλεβάρη : Παπαδιαμάντη : στρίγκλα Μάτη  .
Τσαί άλλιου ενα από τα όμορφα καμπτζία νάμου πφι ένι ποίντα τα οροσπάϊθα σι α όμορφο νάμου Λενιώ Μπράβο κάμπτζί μι τσαί ντ'έμε φχαριστούντε πρεσσιού .
Συνέχισε έτρου για να ντι καμαρουλκχωει οι γονείε ντι τσαί όα α Τσακωνιά
………..Εμέ Ννιούντε Τσακώνικα ……..Ελένη Σαρρή
Δέφτερα τσαί Τςίτα – του Φλεβάρη : Α Τσακωνοπαρέα .
Παπαδιαμάντη : Στρίγγλα μάτη
Ο  Ζάχο λοιπόν έκι αού το τραγούϊδι:
«Κρεμαστέ ένι το καπόκι μι  τθαν ουλιά(λυγαρία)
Ντέρκι μαράζι τσαί απενταρία….»
Με το δίστιχο έγκειννι έγκι παλαίγκου να τραβήτσει ταν προσοχή από του νέοι γουναίτσε, αλλά ούτε τσαί πφι έκι κατεβαίνου κα κα τσι έκι αού.
Μπορεί με έγκειννι το άχαρε τραγούϊδι σι τσαί το ντούμα από το μπουζούκι ο ιίδε να έκι περαήχου ννία χαρά.
Αλλά ότσι ο έρμο έκι τσινού το άχαρε τραγούϊδι σι, έκι ννιουμένα ννία αγριοφωνάρα πέντε έμε τσέλε παρά κάτου…—Βούε ννι το κοφτέ ντι…..
Ποίε ογλήγορα….Α βάρκα ένι αντεχουμένα…
Ο Ζάχο καταρχάς.
'Κι καταβαίνου τσαί συνεχίζου το άχαρε ντούμα  τθο μπουζούκι σι  τσαί τραγούϊδι σι .
Έκι δειλινέ τσαί έκι δροσίζουντα.
Το τραγούϊδι σι έγκειννι έκι ταράσσουντα τον μεσαμεριάτσιχο ύπρε τα ιδασκά.
Ανέ έχουμε υγεία τσαι να μη  λησμονήσουμε τα γρούσσα νάμου..
Θιλενάδε τσαί θίλοι…
…….Εμέ Ννιούντε Τσακώνικα …….
………..Εμέ Ννιούντε Τσακώνικα…………
Δέφτερα τσαί Τςίτα – του Μάτζη : Α Τσακωνοπαρέα
Θωμαή, Σιούλα Σταματού : του Πάνου Μαρνέρη
Σ: Μπάτσε α Άννοιξη γουναίτσε…
Θ:Καούρ εκοκιάε.
Μ: Αγάλι αγάλι να μόλει τσαί το καουτσαίρι να σοννιστεί το κοκκάλι νάμου.
Σ: Εσούτσε τσαί του Βατζελισμού…
Θ:Έχουντε έμε γκάνα Βατζέλη νη Βατζελιώ;
Μ: Εζού ο 'ννι ννιουρίζα γκανένα με έγκειννι τ'όνουμα.
Σ: Να ζάμε να οράμε τα καμπτζιούλια νάμου να σι καμαρούμε τθα παρέλαση .
Θ: Βασκαθούνει πέρσι σε  καμαρούκα με τα φουστανέλια σου τσαί τα σιατέρια με του τζουμπέδε σου.
Μ: Αμ'Εζού ο σπουρία τα βάμματα, τσι να αλήου  γουναίτσε, σεργούννι ενάμα….
Σ:Θα σιάξετε μπακαλάο ταχία γουναίτσε;
Θ: Μονέ έτρου θα ννι μπάλουμε;
Μ: Δίχως μπακαλάο τσαί  σκορδαλία;
Βρε θα δουλέψει τέγανε τσαί σκορδογούιδι, πφε θα ζάει σύγνεφο….
Σ:Του παλιοί χρόνου  ύστερα από του Βατζελισμού, οι χωρόγοι ήγκιαει  μπαήντε τθα Παλιόχωρα για βοταννίσματα .
Θ: Τσαί οι νομήε ήγκιαει αφήνετε τα χειμαϊιδία τσαί ήγκιαει μπαήντε  τθα ορεινά.
Μ:Οι τςοπαναρέοι τσαί έδαρη, έτεοι οι λίγοι πφι είννι απαραματοί έδαρη είννι μπαήντε τθα ορεινά..
Σ:Όσιου για του χωρόγοι, έντεοι ου ννι βοταννίζουντε πλέα.
Θ:Τσι να βοταννίσωει καψο Σιούλα;
Τα χέρσα…
Μ:Ούτε κάμουντε, ούτε  πφείρουντε, ούτε σερίντουντε τσι να βοταννίσωει μαθέ….
Σ:Άμα τσαί εννεί ο πφείρουμε το πφράμα τα γρουσσέ νάμου τθα καμπτζία νάμου, μαειδέ τσαί εννεί θα έχουμε να σερίτσουμε..
Θ:Υγεία τσαί χρόνου πρεσσοί τθαν Ελλάδα νάμου τσαί  σε όσοι είννι έχουντε τα γιορτά σου, θιλενάδε τσαί θίλοι .
…………Εμέ Ννιούντε Τσακώνικα……….
Δεφτέρα τσαί Τςίτα - του Αμάη : Α Τσακωνοπαρέα
Βγενού τσαί Σοϊθία: του Πάνου Μαρνέρη
Σ:Ντι ννι επέκα ννία ντι ννιε πέκα δύου βρε Κωσταγκινία μι…
Β:Τσι επαθήτσερε θιλενάδα;
Σ:Σαν τσι έσα θέα να πάθουν;
Πφου ντε κάνε;
Β:Βρε α Βγενού έννι, τσι Κωσταγκιννία ντε κάνε!!!
Σ:Το τραγούϊδι ννι ένι αούντα βρε Βγενού…
Β: Τότθε άλε ννι τραγουϊδιστά,  τσί ννι έσι μπαμπαλίζα…
Σ:Έσα τα γιορτά ταν ατσιπέρη;
Β:Ποίε γιορτά κολέγισα;
Σ:Τα Γιορτά με τα καμπτζιούλια, τα γιορτά τα γρούσσα νάμου.
Β: Έμα, πφου  δεν έμα…
Σ:Ο οράκα ντι κχίπτα,  κιά έσα γκριουφτά;
Β:Όρπα χάμου έμα, όρα μπάτσε έμα χάνα τα γιορτά!!!
Σ:Ορή καμαρούκα το Ατζελικούλι μι, το ορκούλι μι ννία χαρά σ'έκι αούντα.
Β:Ννι οράκα να μην αβασκαϊθεί, ννία χαρά σε πέτσε, αλλά τσαί ο Νιχάλακα μι ο ζάτσε κίσου.
Σ:Τσερέ λεβέγκη χαλάλι σι .
Β: Ορή κακότθο όα τα καμπτζία  χαλάλι σου, εύγε σου.
Σ:Ορή κακότθο όπφουρ επέτσε τσαί ο ιδάσκαλε από ένταοι τα καμπτζία θα κχοντουϊθεί α γρούσσα
Β:Να έχωει ταν υγεία σου τα καμπτζία όα να παρήμαι  τς'εννεί να σι καμαρούκχουμε……
Παπαδιαμάντη : α νοσταλγο Διαστσευή τσαί γραφτέ τθα Τσακώνικα από τον Πάνο Μαρνέρη .
…………Εμέ Ννιούντε Τσακώνικα……..Ματίνα
Δέφτερα τσαί Τςίτα - του Γενάρη : Α Τσακωνοπαρέα .
Παπαδιαμάντη  Α νοσταλγό
—Να  γιουρίσουμε κατά'πά, φωνιάε δενατά ο Τσύρ Μοναχάκη.
Οι έξε ναύτοι αραμάκαει σύξυλοι με ανατθαιστά τα κουκία…
—Ογλήγορα καμπτζία κατά 'πά, έκι κουίζου ο τσύρ Μοναχάκη γιατσί ο 'κι θέου να χάννει χρόνε..
Ου 'γκιαει δίντε ννι σημασία γιατσί ήγκιαει συζητούντε αναμεταξύνσου  το τσι θα ποίωει.
Τθο τέλη οι πλελτεροι συφωνέκαει να νιάνει τον τσύρ Μοναχάκη.
Σ'έκι τςούα α περιέργεια το τσι άκια να ναϊθεί άμα τσαί  ήγκιαει σούντε το βαρκούλι.
Σούβαει ταν πλώρα τθα σοβά σου… Άγκαει δέναννη από ταν περιέργεια σου, για έγκειννι το τσυνήγι.
Ήγκιαει όμως τςεί βολέ πιο μακρία από το βαρκούλι.
Ναι ήγκιαει  τσεί βολέ πιο ογλήγοροι,αλλά α ατςά βάρκα έκι έχα πρεσσιού ατςίτερε πότσουμα..
Ο Μαθιό  οράτσε ένταοι όα τσαί πέτσε:
—Ξοίκα οπά να μ'άγκαει χαμπάρι τσαι να μου είννι τσυνηγούντε.
— Έεέδαρη , ξεφωνίε α Λιαλιώ..
Όρα να μπάτσε να μου κιάσουει..
………Να αγαπήνουμε τον δίπα νάμου, να έχουμε υγεία τσαι να
ΝΝΙΛΗΝΟΥΜΕ ΤΑ ΓΡΟΥΣΣΑ ΝΑΜΟΥ θιλενάδε τσαι θίλοι.
………Εμέ Ννιούντε Τσακώνικα…..,Χρηστος
Δέφτερα τσαί Τςίτα – του Αουνάρη :Α Τσακωνοπαρέα.
Παπαδιαμάντη :Τύχη από ταν Αμεριτσή
Ο παπά έκι γείτονα σου, μπαήτσε τάνου τθα τσέα τσαί 'σβαήε το γράμμα .
Πράματις το γράμμα έκι από το Θανάση, ούγοιε έκι γράφου, ότσι σ'ένα μήνα έκι θα κοκιάσει.
Έκι παθητά λίγο α υγεία σι, αλλά έκι κιστίου ότσι, το αγέρι τα πατρίδα, έκι θα ννι πεί πρεσσιού καλέ .
Άκια να έκι φερίκχου μαζύ σι όλοι του μιτσοί σι οικονομίλε.
Ο τςιτςινιάκαει μόννιου οι λίρε τόσοι χρόνου τθου χώρε ταρ Αμεριτσή, αλλά τσαί ο ιίδε ο Θανάση, ο υζέ σι, όπφουρ έκι αού ο μάστρο—Στέφανε.
Ύστερα από γκάνα μήνα, εσούτσε ο Θανάση τθο Περαία.
Εζάτσε όμως ως ταν Αϊθήνα τθου γιατροί.
Έκι φορού όλοι του καδένε σι τσαί όα τα δαχκυλίιδα σι .
Οπά ννιέ 'πέκαει ότσι έκι φισικό.
Ννιέ κχοντούκαει κχάμποσοι λίρε, ννιε δούκαει πρεσσά γυαλιούλια με χρωμακιστά ύβατα, κάτσι σκόνε τσαί άβα φάρμακα τσαί ννιέ πέκαει να ζάει τθο χωριουδάτσι σι, αλλά τσαί ετήνε για οπά έκι έγκου.
Ανέ ννιλήνουμε τα γρούσσα νάμου θιλενάδε τσαί θίλοι τσαί ανέ έχουμε ταν υγεία νάμου…
Εμέ Ννιούντε Τσακώνικα………..
Δέφτερα τσαί Τςίτα- του Απρίλη :Παπαδιαμάντη: Διαστσευή τσαί γραφτέ Τθα τσακώνικα από τον Πάνο Μαρνέρη
……….Εμέ Ννιούντε Τσακώνικα……Δέσποινα.
Δέφτερα τσαί Τςόταν - του Απρίλη  : Α Τσακωνοπαρέα:
Παπαδιαμάντη : Α χήρα του νεομάρτυρα
Α φωνά του ξένου έκι τςέμα….
Ο δε τσείε Γιάνη 'πέτσε:
—Τότθε ανέ κινούμε τσαί ένα ακόννη.
Φωνηάε τον κάπελα τσαί παρατζελήτσε δύου.
Τάνου τθο δέφκιεριου τσινήτσε να εξιστορήννει το ό,τσι έκι έχου ννιατέ από του γεροντούτεροι.
Το γύρμα ταρ αμερή έκι κχακχουτθά τθο μιτσή νεκροταφείε α γρία Χρύσα  α κουφή.
Έκι χηρευτά τςεί βολέ.
Ο πρώτε σι έκι ο νέο Κωσταγκή  του Ματαρώνα.
Έκι ναυκικό τσαί ννι ήγκιαει έχουντε κρεμαστέ οι Τούρτσοι τθαν Πόλη τουρ αρχές του χίλια οχτακόσια, κχάμποσοι χρόνου μπρού ταν επανάσταση.
Ήγκιαει στεφανουτοί ένα χρόνε μπρούτερα τσαί α Χρύσα έκι έχα φερτέ τθο κόσμο ννία δρακουννιού.
Ο άτςωπό σι ταν αρχά ταρ Άνοιξη μπαρκαρίε με το παπόρι ταρ αφέγκη σι, σε ούγοιε έκι καπετάννιε τσαί εζάτσε τθα Πόλη.
Έκι εμπορεγκούμενε άζα τσαι βότσιδε..
Ταν αμέρα έτανη τθο λιμάνι τα Πόλη ήγκιαει πρεσσά Ελληνικά παπόρια….
Τουρ εψιλοί νάμου Τετρακόσιοι για τα γρούσσα νάμου.
Με υγεία.
…….Εμέ Ννιούντε Τσακώνικα ……..
Δέφτερα τσαι Τςίτα– του Αμάη  .
Το μαντρί του Σταμάκη Κουρμπέλη :του Πάνου Μαρνέρη
Δέφτερα τσαι Τςίτα – του Αμάη : Α Τσακωνοπαρέα.
Το μαντρί του Σταμάκη Κουρμπέλη: του Πάνου Μαρνέρη .
Ο αγακητέ νάμου γείτονα τσαι κουμπάρε ο Σταμάκη Κουρμπέλη με ταν όμορφο σι οικογένεια..
Ο καλύτερε θίλε τ'αφέγκη μι .
Έκι έχου βαφκιστέ ταν αϊθά μι .
Έντενη ο άντρωπο εστάτθε τθον αφέγκη μι
Πλέκιεριου τσαι από ταν ιίδε σι ταν οικογένεια.Άμα ο αφέγκη μι αρρωστήτσε βαρία ο κουμπάρε ο Σταμάκη έκι οπά .
Μεριάτθε το μαντρί σι με τον αφέγκη μι .
Το κηγάϊδι σι, του νεμέ σι, τα ζώα σι, το φούρνε σι , ταν άωνα σι … Ειλικρινά πόσοι μα πόσοι θύνησε ένι έχου από έγκεινη ογή το μέρη.
Μπρου οράρε τον ήλιε
Έσι ορού τον γείτονα είνι αούντε..Τσαι αν ο γείτονα ντι ένι α οικογένεια του Κουμπάρου του Σταμάκη, να έσι σίγουρε ότσι α μέρα θα ζάει κα.
Ο Νιχάλη έκι ατςίτερε μι έκι ίσια με το Μίμη τον αϊθή μι .
Μ'έκι προσέχου τσαι έκι παίζου μαζί μι για ούρε…Από τς κηγαδάτζα ακατούσε από τα μουρία, ταν τραμπάλα, το μαντρί,τσαι τα δρόνια τθο δέρσε… Ο αϊθή σι ο Θανάση ο καλύτερε θίλε του αϊθή μι του Λία .
Μαζί ήγκιαει κόφουντε κάβα για κανίνια μαζί ήγκιαει αβέρτα .
Α Κούλα α καλυτέρα θιλενάδα ταρ αϊθά μι τα Λενιώ .
Ταν Ασημίνα ο θυνήμαει πρεσσιού, γιατσί στεφανούτθε τσαι ζάτσε τθο δικό σι κονάτσι .
Εκάνα να ποίου έγκεινη το βίντεο γιατσί μ'εκι καούντα το χρήε μι.
Ο 'μα φερτέ τόσε τσαιρέ γιατσί μι ήγκιαει πρίγκουντε οι θύνησε..
Σίγουρα θα μόλου κίσου ……
Οι χαρετοί παιδιτσοί θύνησε είνι αλησμόνητοι, τσαι πάντα είνι φερίκχουντε γλυκά χαμόγεα..Υγεία θιλενάδε τσαι θίλοι .
Δέφτερα τσαί Τςίτα του Σερικχή τσαί  του Αουνάρη.
Για του νέοι  του Πάνου Μαρνέρη.
…….Εμέ Ννιούντε Τσακώνικα……
Δέφτερα τσαί Τςίτα  του Σερικχή τσαί  του Αουνάρη :
Κοτζύζου-α-ουντα
Κοντοστέκου-α-ουντα
Κοντάτσι
Κοντοβράτσι
Κοντογούννι
Κοντοζάκουρε
Κοντονούρι
Κοντονούρλη
Κχοντούκχου-α-ουντα
Κοντοφερτέ
Κοπαννία
Ένι κοτζύζου από το πόνε
Κοντοστάμα για να ννιάου
Ννιέ ντούκα με το κοντάτσι
Φορέτσε το κοντοβράτσι σι
Φόρε το κοντογούννι τσι θα πεί κρυάδα
Ένα κοντοζάκουρε ένι
Ννιέ ντούτσε τθο κοντονούρι
Έγκειννι το άγο ένι κοντονούρλικο
Έννι κοντοφερτέ
Ποίε ννία κοπαννία έρια για τα ρόκα
Υγεία θιλενάδε τσαί θίλοι τσαί ανέ ννιλήνουμε τα γρούσσα νάμου.
Δέφτερα τσαι Τςίτα- του Μάτζη .
Διαστευή τσαι γραφτέ τθα Τσακώνικα από τον Πάνο Μαρνέρη
………Εμέ Νιούντε Τσακώνικα ………Μπαρμπαρίνα
Τσιουρακά τσαι Δέφτερα –του Μάτζη:Α Τσακωνοπαρέα .
Με ένταοι πφι έκι αού τον νιαυτέ σι, εσούτσε τθο πόρε τα τσελή σι, οπά πφι έκι α αποθήτση σι.
Ατζά έκι ο πόρε από το κατούγι τα
Κρατήρα, πφι έκι νιούμενε ο  ζωηρέ κρότε από το χτένι τα χήρα, πφι έκι κασιμένα οπά τσαι έκι φαίνα.
Όχι μόνιου έκι ατζά από το πόρε σι αλλά έκι δενάχου τσαι ο εργαλειέ όπφου τσαι α Κρατήρα όγο του ότσι ο πόρε έκι αννοιτθέ.
Ο χεμωννιάτσικο ήλιε έκι μπαίνου τάσου από τον πόρε τσαι εκι φουκίχου το κατούγι όλιου τα Κρατήρα πφι έκι πακοστρουτέ.
Α Κρατήρα δοτσήτθε τον Στέλιο τσαι ατθαήε τα  τσιουφά σι για ννία στιμή .Ο Στέλιο με τα σειρά σι ννι οράτσε πφι ννιε ξοικάε τσαι αμέσως ννιε χαιρεκίε με χαρά με ννία κα ναμέρα.
Το κά ναμέρα έκι ένα τρόπο για να ννι ζυγούει.
Το ξοίκασμα τα Χήρα ννιε τραβήε τσαι με δύου λάγκα ερέστε τθο πόρε σι.
—Τσι έσι ποία γειτόννισα;Ρωτήτσε.
— Τσι να ποίου Στέλιο ογή έννι ερικχουμένα σε ιδουλεία  τσαί έννι παιδεγκουμένα με τα φατθά.
Υγεία να έχουμε τσαι αγάκη του καρδίε νάμου θιλενάδε τσαι θίλοι.
…………….Εμέ Νιούντε Τσακώνικα……….
……..Εμέ Ννιούντε Τσακώνικα…….Μπαρμπαρίνα.
Δέφτερα τσαί Τςίτα– του Αγούστου:Α Τσακωνοπαρέα.
Διαστευή τσαί γραφτέ τθα Τσακώνικα από τον Πάνο Μαρνέρη.
Ο άρρωστε Θανάση ό'κι αραμού πλέα τθα πατρικά τσέα, διότσι ννι ήγκιαει έχουντε δουτέ προίκα.
Τθο Ανατολικό σι μέρι έκι α πλατεία τσαί δίπα  άλλοι τσέλε.
Οπά ννοιτσιάνει τα τσέα από ννία φτωχά για να αραμάει ετήνε τσαί οι γονείς σι.
Ο άρρωστε αν ο 'κι μπορού να τθάει να ζάει τθο γλέγκι, άκια να ννι ορήννει από το παναϊθούρι.
Το ατςέ γλέγκι άκια να άβει μέρι τθα πλατεία.
Έκι τσιόατες α αρχά για το σέρι.
Ο γαμπρέ από ότσι έκι δενάχουντα έκι ατσοφερίκχου, τσαί έκι Θέου τσαί αγαπού τα λούσα, γιά κειννι έκι Θέου να καλέει πρεσσοί, ξένοι τσαί εδιτσοί τθο γάμο σι.
Όμως το χιλιάρικο  τα προίκα ό 'κι ακόννη κανονιστέ.
Ο Θανάση πέτσε τον αϊθή σι Στάϊθη να ννι δεί το χιλιάρικο για να σταμακίσει α γκρίννια.
Ο καοαρεσείτθε του Στάϊθη αλλά πέτσε το ναί .
Το ναι ννιε πέτσε, αλλά το χιλιάρικο ο δούτσε ννι.
Ανέ έχουμε υγεία,αγάκη του καρδίε νάμου Τσαί να ννιλήνουμε τα γρούσσα νάμου θιλενάδε τσαί θίλοι.
Σάμπα τσαι Τσιουρακά- του Σετθέμπρη .
Παπαδιαμάντη : Διαστσευή τσαί γραφτέ τθα τσακώνικα από τον Πάνο Μαρνέρη .
……….Εμέ Ννιούντε Τσακώνικα…Ηλιάνα Ολυμπίου
Σάμπα τσαί Τσιουρακά – του Σετθέμπρη  :
Παπαδιαμάντη : Τύχη από ταν Αμεριτσή .
Όα ταν αμέρα κχοντούτσε το γλέγκι,ως τ'αργά σκοτάϊδι, πφί οι καλεστοί ένα, ένα τσινήκαει να σκορκίχουει.Τελευταίοι αραμάκαει ο κουμπάρε τσαί οι κοντοσυτζενήδε, τα βιολία τσαί τα λαβούτα..
Μετά τα μεσάννιουτθα ματααριστίαει.
Ταν άβα μέρα συνταχούλια ο κουμπάρε με τα βιολία εμποίκαει το γυούρε σου τσαί απέ εζάκαει τα τσέα .
Όα τα ννιούτθα τσαί όα ταν αμέρα, ο Στάϊθη ο μπαήτσε να οράει τον αϊθή σι.
Τα ννιούτθα μπρού το γάμο ο Θανάση κιούβε ννία χαρά, αλλά από ταν ούρα πφι κατβήτσε ότσι έκι λείπου ο φάτσελε, έκι έγκου προς το χειρούτερε.
Έκι έχου πρεσσέ ιδήχο τσαί ο 'κι μπορού να ανασάνει.
Τα μεσάννιουτθα πφι  ο κουμπάρε τσαί οι άλλοι ήγκιαει αριστούντε
Ο γαμπρέ θυννήτθε το χιλιάρικο τσαί ρωτήστε τα ννύιθη: —Κια ννι έσι έχα το χιλιάρικο, ννι έσι έχα τάνου ντι;
Α Αφέντρα εμποίτσε ένα τάραμα τα τσιουφαλή σι….
Τσαί ναι τσαί όχι…
Υγεία τσαί Αγάκη για το κόσμο όλε θιλενάδε τσαί θίλοι.
………Εμέ Ννιούντε Τσακώνικα….
Έννι αντεχούμενε Σάμπα του μήνα : α ούρα όα τα καμπτζία τθο Πνευμακικό Φχαριστού
ΤΟ ΑΘΑΝΑΤΕ ΥΟ
Α ΚΑΛΛΙΣΤΩ ΤΣΑΙ Ο ΑΡΚΑ
ΤΟ ΠΑΡΑΝΥΪΘΙ ΤΑ ΧΙΟΝΟΥΛΑ
ΤΟ ΜΑΓΙΚΟ ΛΟΥΠΑΟΥΣ
Περίπατε τθα Τσακωνιά
Γέυσεις Τσακώνων
Κάλπη .
Εκλογέ είννι παρείντε
Θα τσαι θα όλοι έμε νίντε
Τθα κάλπη να κοκιάσουμε
Του καλύτεροι για να θρονιάσουμε
Παράστσι τσαι Σάμπα – του Νοέμπρη :
Θωμαή, Σιούλα, Σταματού: Του Πάνου Μαρνέρη.
Σ:Βρε γουναίτσε ήμαρτον πλέα ….
Μ:Τσι εμποίκαμε βρε Σιούλα;
Θ:Τσι ενάτθε κολλέγισα;.
Σ:Βρε μ'έτθε κοροϊδέγκουντε;
Χάζι έτθε ποίντε με σ'ενίου;
Μ:Όχι δα πφου ντε κάνε έγκειννι μαθές;
Θ:Εκιού μπάτσερε αγριευτά τσαι ανακατουτά.
Σ: Άμα:τσαι ο μπάλου το Καρβούνι έδαρη, ο θα ννι μπάλου ποτέ.
Μ:Ουουου μην αλήνερε ετστάπα κουβέντε .
Θ:Τσαι παθήτσερε παραογήερε, ντε ντούτσε α καΐα τον εμαλέ;
Σ: Έα τα όγια μι ντεεεε…Με ξενυαλίε έντανη α καΐα, ταν ατσιπέρη πέκα να ζάου να μαζού γκαννιά ελία .
Μ: Μαζούτσερε θιλενάδα;
Σ: Τσι να μαζού βρε γουναίτσε… Ούτε για σέρι να 'μα έγκα..
Θ: θιλενάδα άφε πφι ου 'ννι έχουντε, με το φακό να μαζούρε ννία ποϊδά από ολάτσερε δεντζικό αλλά έντανη α καΐα όπφουρ επέτσερε τς'εκιού ο 'νι  αμογηκχουμένα .
Σ: Βρε γουναίτσε, τσαι έντενη ο απανούσε σκορδαλία σ'ένι έχου μποιτέ, μα να έτζει ο ιδρούτα ποταμό τθα μισά του Νοέμπζη
Θ:Εννεί έμε φταίντε για όα θιλενάδα, εννεί με τα πλεονεξία νάμου
Μ: Βρε Σιούλα τσι ένι φταίου ο Θεό μαθέ, τσαι μη ννι κιάνερε το τθούμα ντι τσαι  μη κοάζησιου….
Σ: Γιάγκειννι επέκα ότσι θα μπάλου το καρβούννι… Νιε πέκα, ο πέκα ννι ;
Να έχουμε υγεία τσαι ανέ ξερίσει τσαι γκάνα βρέχο θιλενάδε τσαι θίλοι …….
Παράστσι τσαί Σάμπα – του Δετσέμπρη : Α Τσακωνοπαρέα .
Παπαδιαμάντη : Α νοσταλγό .
— Μη φοζήσιου, έα ογή, ο θα φάρε κάλι άμα έσι αού αλήιθα πέτσε ννι ο Μοναχάκη ντροκιαστέ, άλλε μι τσι έσι ννιουρίζου.
Ο 'κι πορού να γκριούψει τα στεναχώρια σι τσαι ταν ντροκή σι.
—Ορή τσείε, πέτσε ο μιτσή  πφι αναθαρρείτσε, ο Βασίλη ννι οράτσε πφ'εμπάτσε τθα βάρκα μαζί με τον υζέ τα Καλκώρ.
Με φωνηάε, με δενάε τα βάρκα, μα  αντροίποι ο οράκα.
Έμαει αντεχουμένει να μπάτσε γιουρίσωει κίσου μα του κάκου…
—Ογή τσαί πόσα νούρα σ'οράκατε, ρωτήτσε ο Μοναχάκη,
—Θα έχει γκάνα δύου ούρε, απογήτθε ο μιτσή .
—Τσαί γιατσί ο κάνατε μπρούτερα να μι ννι άλήετε.
—Ό περάτσε τσαί πρεσσά ούρα, μπορεί ννία ούρα μπορεί τσαί λιγούτερε, πέτσε έδαρη ο μιτσή .
Ο Μοναχάκη μποίτσε ννία νευρικά κίνηση με το τσιμπούκι σι τσαί ο μιτσή ννιέ βαλήτσε τθο πούα.
Υγεία  τσαί να ννιλήνουμε τα γρούσσα νάμου θιλενάδε τσαι θίλοι.
Παραπστσι τσαί Σάμπα του Φλεβάρη τσαί του Μάτζη .
Παπαδιαμάντη : Α στρίγκλα Μάτη .
Νιχάλη ντ'έμε φχαριστούντε πάρα πρεσσιού τσαί έμε πρεσσιού περήφανοι για σ'ετίου όλοι νάμου, μα πλέκιεριου οι γονείε ντι.
Συνέχισε έτρου τσαί να ννιουρίζερε ότσι ποτές ο θα ννι μεταννοιάρε.
………Εμέ Ννιούντε Τσακώνικα……Μιχαήλ Μανούσος
Διαστσευή τσαί γραφτέ τθα Τσακωνικα από τον Πάνο Μαρνέρη .
Α δε κοπέα του δήμαρχου έκι ποία όλοι του ιδουλείε σι, να ξεθρεμούτσει να  κχρίζει τσαί να κχαμπαινομπαήννει τσαπόλυτε του σκάλε χουρίς να δίνει  γκαννιά σημασία τθο τραγούϊδι του Ζάχου.
Κάκια κάκια έκι γεούα άμα οι γειτόνισε ήγκιαει κειράζουντε το Ζάχο.
Ετήνα ποτές όκι έχα ννι ποτέ κουβέντα….
Αχ Ζάχο, Ζάχο ννι έκι αούα α Ακρίβω α Ανυφαντίνα.
«Ούγοιε ένι Θέου να αγαπεί ένι πρέπουντα τσαί χασοϊμερήσει!
Αλλά ετίου κιά να ντ'αφεί να χασοϊμερίσερε α προκομμένα α Μάτη ντι.»
—Βρε  εκιού;
Σ'ετίου έννι ννιούα….
Γκρεννίσου τσαί έα ογή, μη τσαί μόλου τσαί ντι ποίου τα σούκχα ντι κουβάνα σαν το μπουζούκι!!!
Έκι κουΐζα α μάτη σι.Ο  έρμο ο Ζάχο ο 'κι απογηκχούμενε, αλλά έκι γεού με ένα χωλιακουτέ τσαί σκοκεινέ γέλι.
Ο 'κι ιδρούκχα α αβουτάνα του Ζάχου άμα α φωνά τα Μάτη  έκι ννιουμένα από μακρύα, αλλά  άμα έκι δίπα σι έκι άλλιου πράμα, ννι έκι κουμαντάρα όπφουρ έκι θέα.
Ανέ έχουμε υγεία τσαί τα γρούσσα νάμου σαν τουρ εψιού νάμου..
……… Εμέ Ννιούντε Τσακώνικα ……
Όλοι οι σιατέρε: του Πάνου Μαρνέρη: από τα Γιορτά τθον Άγιε Αντρία
Όλοι οι σιατέρε τς'αμάν αμάν όλοι οι σιατέρε οι ανύπαντρε
Όλοι οι σιατέρε οι ανύπαντρε  όλοι οι σιατέρε οι λέφτερε.
Όλοι τα γιορκηνά σου τσ' αμάν αμάν όλοι τα γιορκηνά σου βαλήκαει
Όλοι τα γιορκηνά σου βαλήκαει, Σύναξη τθα πλατεία εμποίκαει.
Το χορέ όλοι  λέει τς'αμάν αμάν το χορέ όλοι εκιάκαει
Το χορέ όλοι ν εκιάκαει,  Τσακώνικα τραγούϊδα επέκαει.
Εσούκαει τς'οι νέοι τσ' αμάν αμάν, εσούκαει τσαί οι νέοι καογκιουτοί
Εσούκαει τς'οι νέοι καογκιουτοί, χορέ τσ' έτεοι κιάκαει οι μαργουτοί
Αητοί τσαί περιστέρε αμάν αμάν αητοί τσαί περιστέρε απ' το γιαλέ .
Αητοί τσαί περιστέρε απ'το γιαλέ, με τα σουφογιουρίσματα τασ' τόν  χορέ.
Άϊντε γλεγκίστε νιάτα τς'αμάν αμάν ωχ γλεγκίστε νιάτα βρε τα ζωή
Αχ Γλεγκίστε νέοι βρε τα ζωή, γιατσι ο 'νι αργούα για να διαβεί.
Παράστσι —Σάμπα– του Οχτώμπρη .
Διαστσευή τσαι γραφτέ τθα Τσακώνικα από τον Πάνο Μαρνέρη .Μ
………….Εμέ Νιούντε Τσακώνικα …….Πολυξένη
Παράστσι τσαι Σάμπα – τουΟχτώμπρη : Α Τσακωνοπαρέα
Α Τρισεύγενη του Νικόα Θανόπουλου ενάτθε τθα Καλάβρυτα .
Αφέγκη σι ο Δηνήτρη Νικολάου τσαι Μάτη σι α Ανδρομάχη Αδραχτά .
Έκι έχα τςεί αϊθέ: Ταν Αϊθηνά, τα Μαρία ταν Ελπίδα τσαι ένα αϊθή ούγοιε σκωτούκαει τθου  .
Εκι  χρονού .
Μαζί σι σκοτούκαει τσαι τον αφέγκη σι .
Το  Στεφανούτθε τον Γιώργο Θανόπουλε έμπορα τσαι μποίκαει  καμπτζία .
Τον Αντώνη, τον Θόδερε, το Δηνήτρη τσαι ταν Μάχη .
( Αντρομάχη)
Τσιουρακά  του Δετσέβρη.
Τα Καλάβρυτα συγκιουτά .
Έκι επιτρεγκούμενε να μπάρε αλλά όχι τσαι να φύτσερε .
Ο αφέγκη μι κλείτσε το μαγαζί τσαι μαζί με το αφούτςι μι το θόδερε τσαι κονεύαει
Ογλήγορα .
Ανάβαμε τα λάμπα για να μη δενάχωει τα φώτα .
Άγκαμε νία γουλία τσαι τσιτάμε για ύπρε.Τα σύνταχα νιάκαμε του κχαμπάνε.
Α Μάτη μι, Μάχη νι ήγκιαει αούντε, αναιμούτθε από το στρούμα τσαι μπαήτσε τάτσου .
Ανέ έχουμε ταν υγεία νάμου τσαι να αφήουμε κίσου του πολέμοι .
Παράστσι τσαί Δάμπα – του Αμάη  Παπαδιαμάντη  :Διαστσευή τσαί γραφτέ τθα Τσακώνικα από τον Πάνο Μαρνέρη..
Παράστσι τσαί Σάμπα – του Αμάη : Α Τσακωνοπαρέα
Παπαδιαμάντη : Α χήρα του νεομάρτυρα .
Αφού περάκαει τςεί χρόνου, λησμονέτσε τ'όννειρε, το δέφτερε άτςωπό σι τσαί τα δύου σι καμπτζία.
Έκι ακόννη νέα, τθα τριάντα σι.
Οι συτζενίδε σι ννιέ κατανέγκαει να ματαστεφανουϊθεί για τρίτε βοά.
Ύστερα από τον τρίτε σι γάμο, αφού περάκαει δυ' τςεί ναμέρε οράτσε κίσου όνειρε… Οράτσε τον Κωσταγκή μ'ένα βαϊθού αβάτσι τθο λαιμό ούγοιε ννιε πέτσε: —Χρύσα όλιου μ'έσι λησμονούα…
Ετθάτσε τα σύνταχα με πυρετέ τσαί με ταν κα σι αβουτάνα να βουΐζει.
Σε λίγο τσαιρέ σκωρέτθε τσαί ο τρίτε άτςωπό σι, τσαί ετήνα κουφάτθε τσαί από ταν άβα αβουτάνα…..
Έντανη α γρία α κουφά, όπφου ννι ήγκιαει αποκαούντε όλοι, έκι κχακχουτθά ταν αμέρα έτανη, τσαί ταν ιστορία ννιε πέτσε ο Γιάννη
Ο Μουτζούρη, τθο γέρου ξένε πφι έκι έχου ερεστέ να ποίννει μετάννοιε τσαί το σταυρέ σι τάνου τθον φρεσκοσκαφτέ τάφο.
Τα γρούσσα να ννιλήνουμε τσαί μπίτι μη ννι αφήνουμε..
ΥΓΕΙΑ.
Καλέ μήνα θιλενάδε τσαι θίλοι
Παράστσι τσαι Σάμπα – τουΔετσέμπρη : Α Τσακωνοπαρέα .
Θωμαή,Σιούλα,Σταματού: του Πάνου Μαρνέρη
Σ:Βρε γουναίτσε τσι ένι γινούμενε σ'έντενη το κόσμο;
Μ:Ζουρλίστε  κόσμο θιλενάδεεεε .
Θ:Ζουρλίστε, παραογίε….
Από το κακό τθο χειρούτερε βρε κολέγισσε..
Σ:Ο σούντα πφι οργίστε νάμου ο θεό με του κχαρόαβροι, του πολυμπρίλε, του ζεμακιστοί καΐλε, τουρ ανομπρίλε τσαι τουρ αρρώστσειε;
Μ:Τσι τθο ιδάτανε πλέα να ξερίχοει μπόμπε σάματσι είννι κχράκχουδε;
Από τα νία μερία ξερίχουντε τσαι σκοτούντε καμπτζιούλια, σκοτούντε γεράδε,γουνακοκάμπτζιουα ξερίχουντε τα κουτουρού τσαι ούγοιε νάρει ο χάρο;
Θ: Από ταν άβα μερία να μπαίνοει τάσου σε άβα χώρα έτρου τθα κα καθούμενα, να σκοτούνοει,τσαι να αρίκχοει ούγοιε ερέσοει πουρτέσε σου αιχμάλωτοι ;…..
Σ:Μα να μην ερίτσεται λογιτσή τελεία πλέα..
Μ: Κιά να  ερεστεί α λογιτσή θιλενάδε, κιά;
Θ: Ποίερ έκι αντεχούμενε το  ετστάπα εγκλήματα, ότσι οι λαοί άκια να λιούκχουει του διαφορέ σου με πολέμοι;
Σ: Ορή κακότθο κάτσι παλιοί προφηκίλε θα μπαήοει σουστοί.
Μ: Ο 'σι αούα τσίπτα……Εσούτσε, ο σούτσε τσ'εμποίτσε;
Θ: Έτθε αούντε γουναίτσε;
Σ:Ετρου ήγκιαει αούντε οι παλιοί από έταοι τα μέρη άκια να τσινεί το κακό…..
Μ: Ο Χζιστέ να βάλει τα χέρα σι.
Θ: Ορή έτεοι είννι οι τόποι σι τσαι γκανένα ο 'νι δενάχου λίγο σέβας..
Ανέ έχουμε υγεία θιλενάδε τσαι θίλοι τσαι ανέ ποίουμε το σταυρέ νάμου να σταμακίσει  το κακό πφι ερέτσε ταν αντρωπότητα.
Παράστσι τσαί Σάμπα – του Τςυγητή  .
Παπαδιαμάντη .
Διαστσευή τσαί γραφτέ τθα τσακώνικα από τον Πάνο Μαρνέρη.
Εμέ Ννιούντε Τσακώνικα……Αναστασία
Παράστσι τσαι Σάμπα– του Τςυγητή : Α Τσακωνοπαρέα.
Παπαδιαμάντη : Τύχη από Ταν Αμεριτση
Οι δε τσαδέφισε ταρ Ασημίνα στσέφταει ότσι θα έκι καλέ να συμπεθεριάσουει με τουρ εμπόροι νοιουκοτσιουραίοι, για να μπαήωει ένα σκαοπάκι τάσου τθα μιτσά κοινωνία τού τόπου.
Ο παρά, άκια να φέρει ταν οικογένεια πιο κοντά  με του σύμβουλοι τσαί το Δήμαρχο.
Έτρου λοιπόν αποφασίστε να ναϊθεί α αρρεβώνα.
Ο ατςέ υζέ του μάστρο—Στέφανου ο Στάϊθη, αβήστε τό τσέκι (επιταγή) πφι ενέτζε ο αϊθή σι από ταν Αμεριτσή, εζάτσε τθο Βόλε τσαί ννιε χάτσε (εξαργυρούτσε).
Έκι κοντά πεντακόσιοι Αγγλιτσοί λίρε γυούρε του δεκαοχτώ με δεκαενία χιλιάδε χάρκινοι δραχουμέ.
Έντανη έκι όα α περιουσία του Θανάση.
Τον φισικό Θανάση ννι αποσούκαει, μετά από ταρ Αμπρία τθο μοναστσήρι του Αγίου Χαραλάμπου, ννία ωραία εξοχά.
Ο νέο γαμπρέ, σαν πολικιστέ πφ'έκι, επέτσε ταρ Αφέντρα να μπάλει τα χωριάτςιχα ιίδιτα σι τσαί να φορέει Ευρωπαϊκά.
Παράστσι τσαι Σάμπα – του Αμάη .
'Ανάγγια του Παπαδιαμάντη .
Παράστσι τσαι Σάμπα – του Αμάη : Α Τσακωνοπαρέα
Τ'ανάγγια   του Παπαδιαμάντη .
—Ετζε πουλί  μι  τθο καλέ τσαι τθα κα ταν ούρα.
Τθο καλε!!!
—Ορή τσαι το τσινούρτσι σκαρί του Αποστόλη του Βανδαλή.
Κα τύχη τθο πλήρωμα, τσαι τθο σκαρί, α Δέσποινα να ννι φυάτθει .
—Καμπτζία μι, τσινήτσε να νιλήνει α γρία Συρραχίνα, παλιά καπετάνισα.
Με το μαγκούρι σι,  το κοϊθινάτσι σι τσαι τουρ ογδοήντα χρόνου τθουρ ίςε σι, κατανέτζε τσαί μπαήτσε τον ανήφορε
Τσαί ζάτσε να καμαρούει, μπορεί τσαί για τελευταία βοά το καΐτσι του υζού σι πφι έκι φύντα.
—Ννιουρίζουντε έτθε το καλέ πφι εμποίτσε έγκειννι το μιτσή Αγιούτςι τα Δεσποίνη, ατςά α χάρη σι, σε όλοι του ναυκιτσοί νάμου;
Ρωτήτσε α γρία  καπετάνισα.—Μονέ πφού ο'με  'ννιουρίζουντε, απογήτθε το γουναικομάννι, δόξα να 'χει τ'όνουμα σι.
— Έγκειννι το Αγιούτςι μερεύε το τσύμα  σε έντενη το γιαλέ ούγοιε έκι καταρατέ…
Υγεία αγάκη τσαί χαρά θιλενάδε τσα θίλοι……..
Παράστσι τσαι Σάμπα - του Αουνάρη : Α Τσακωνοπαρέα.
Για του νέοι : με τον Πάνο Μαρνέρη.
Ζάβαλε
Ζαβό
Ζαγάρι
Ζακόνι
Ζάκουρε
Ζάουμα
Ζαραήλ
Ζατόνι
Ζάφου
Ζβαΐχου
Ζεμακίσμα
Καψο ζάβαλε τσ' εκιού έτζε γύρε χάμου τσαί καμούσου
Μη ννι δίνερε πρεσσά σημασία ζαβό ένι
Μπάτσε το ζαγάρι τθο κοτοτσέλι τσαί φαήτσε όα τα αβουγά
Το ζακόννι ένι έγκειννι
Χάσου από τουρ εψιού μι βρε κοντό—ζάκουρε
Πφου θα ννι ατθαήσερε έγκειννι το ζάουμα;
Έτζε κατά το Ζαραήλ τσαι μη μι κοάζερε
Ννιέ ζάβα ννία σβερτσία πφι εζάτσε τσ' εκάνε
Έννι ζβαΐχου όα ταν αμέρα ντρεούμα, είννι στρατζίχουντα τα ψίλια μι
Ζεμακίσμα με το λεχουτέ ύο
Ο αρίτσερε ταν αιγίδα τσαί ζεμακίστε
Να έχουμε ταν υγεία νάμου τσαί να ννιλήνουμε τα γρούσσα νάμου, ΤΑ ΔΙΚΑ ΝΑΜΟΥ ΓΡΟΥΣΣΑ.
ΕΝΙ ΤΟ ΧΡΙΕ ΝΑΜΟΥ….
ΕΜΕ ΝΝΙΟΥΝΤΕ ΤΣΑΙΩΝΙΚΑ
Βγενού τσαι Σοϊθία :του Πάνου Μαρνέρη.
Σ:Βρε βρε καώς τα Βγενού .
Β:Καού ντ'ερέκα Σοϊθία
Σ:Έκι θα ντι μαού έδαρη, αλλά έχε χάρη…
Β:Τς'εμποίκα βρέ Σοϊθία, Ουου α χολιατά εζού: κουβέντα ο 'ννι αούα τον εμπιά μι έννι ερέχα, έννι ανοίντα το κοφτέ μι κίσου τα ιίδα τσαί χειρούτερα….
Ήμαρτον πλέα….
Σ:Έκειννι πφι μ'ένι κχράντουντα ένι το ότσι έσι ποία ότσι ό 'σι ννιουρίζα..
Β:Κια να ννιουρίζου α έρμο… Τα νύχια μι θα ζουνιστού… Ετίου ο μαλέ ντι ένι παραδέρου σαν τα μπολοκουνάρα, στέκου ένι σε ννία μερία;…
Σ:Ταν α βοά πφ'ανταμούκαμε ούτε ννία κουβέντα μαθέ ό,τσι έσι απόκχαλε;
Τσαί έδαρη μ'έσι αποκαούα τσαί μπολοκουνάρα;
Β: βρε κολλέγισα αφού ίσια πφ' χαιρεκίσμαει, ο πέκαμε ούτε ννία κουβέντα μαθέ, όσιου για το μπολοκουνάρα χαϊδάρικα ννιέ πέκα.
Σ:Πέκαμε ξεπέκαμε …Ο 'σα αρίκχα ένα τηλέφωνε;
Αλλά ο 'νι κειράζουντα, έσι έχα τόσοι άλλοι έννοιε.
Β: Ότσι τσαί ν'αλήερε δίτσιε έσι έχα, σχώρε μι κολλέγισα..
Σ: Έα βρέ καμούσου απ'όρπα χάμου, έδαρη ένι πρέπουντα να έσι χαρετά, το αγένατε σ'ένι καταβαίντα όα, γιάκειννι να έσι ολιουένα , χαρετά τσαί να μη βαριουγνωννίζερε για γκανένα τσαί για τσίπτα.
Β: Δίτσιε έσι έχα θιλενάδα μι.
Σ:Πότε με το καλέ Βγενού ;
Β:ΕΜΕ έχουντε λίγο τσαιρέ ακόννη…
Σ: Ορή κα λεφτερία θιλενάδα, με το καλέ, τσαί ότσι τσαί να ένι, δρακούλη νή δρακουννιού, όα του Θεού είννι.
Β:Φχαζιστούα κολλέγισα τσαί σχώρε μι πφ'πέκα ντι κουβέντα μπρούτερα.
Σ: Να έσι κα τσαι να μη ματααλήερε ετστάπα κουβέντα… Τσαί όπφουρ επέκαμε: να μη ταράχησιου …
Θιλενάδε τσαί θίλοι αγάκη του καρδίε νάμου τσαί να έχουμε υγεία.
ΕΜΕ ΜΝΙΟΥΝΤΕ ΤΣΑΚΩΝΙΚΑ
Παράστσι τσαί Σάμπα – του Σερικχή : Παπαδιαμάντη : Διαστσευή τσαί γραφτέ τθα Τσακώνικα από τον Πάνο Μαρνέρη
………..Εμέ Ννιούντε Τσακώνικα……..Ματίνα
Παράστσι τσαί Σάμπα – του Σερικχή : Α Τσακωνοπαρέα
Παπαδιαμάντη :τύχη από ταν Αμεριτσή .
Διασκευή τσαί γραφτέ τθα Τσακώνικα από τον Πάνο Μαρνέρη.
Όλοι ήγκιαει γκριννιάζουντε, αλλά  γκανένα ο 'κι Θέου να μάϊθει τα τέχρα.
Μόννιου ένα γεράκο, τάνου από εξήντα, ο τσείε ο Μήτρο ο Τσουμπό εκχαράε να ννι μάϊθει.
Έκι όμως κιουφτέ τσαί οκνέ από τα νειάτα σι τσαί ότσι έκι μαθαίνου ννι έκι λησμονού μπρού να ννι μάϊθει, όπφουρ έκι αού τσαί Αριστοφάννη.
Έκι έχου τόσα πρεσσά ιδουλεία έντεοι του δύου μήνοι ο μάστρο
Στέφανε πφι αχάρατθε ως τ'αργά σκοτάϊδι ο 'κι μπορού να φύτσει ούτε λεφτέ από το εργαστσήρι σι, μόννιου τα Τσιουρακά τα σύνταχα πφι έκι έγκου τον Άγιε τσαί απέ έκι περού πουρτέσε από το καφενείο.
Σαν έκι περού από το καφεννείε, έκι στέκου τθον πόρε τσαί εκι φωννηάντου τον Αντώννη, τον υζέ του καφετζή:
—Πάτερ Αβραάμ!…Πέμψον Λάζαρον!…
Το «πέμψον Λάζαρον», έκι έγκουντα να αλεί: ένα ποκηράτσι ρακί το καουτσαίρι νή ρούμι το χειμωνικό.
Ποτέ ό'κι κίνου πλέκιεριου…
Ανέ έχουμε υγεία τσαί ννιλήνουμε τα γρούσσα νάμου θιλενάδε τσαί θίλοι……….Εμέ Ννιούντε Τσακώνικα………..
Παράστσι τσαί Σάμπα – του Σετθέμπρη : Α νοσταλγό του Παπαδιαμάντη  .
…………….Εμέ Ννιούντε Τσακώνικα……….Δέσποινα
Παράστσι τσα Σάμπα – του Σετθέμπρη : Α Τσακωνοπαρέα .
Παπαδιαμάντη  α νοσταλγό .
Το φεγγάρι ετσήβε,λιγούτερε λαμπερέ ύστερα  από τα τςίτε ναμέρα τα γιόμιση σι, τθα κορφά του σίνα τσαί ετήνα γκιουτά τθα λεκά μετά από τουρ αναστεναγμοί σι τσαι τα τραγούϊδα του πόθου ξεστομίε:
— Να έμα μπαίνα σε ννία μιτσά βάρκα, έδαρη τσιόα….
Έτρου μ'ένι φαγκησκούμενε….Να σούσουμε πέερε!… Δενάχα έκι με τα χέρα σι πέρε αλάργα από το λιμάνι.
Ο Μαθιό ο καταβήτσε ότσι το τέλη ταρ εφτσή σι νιλήτσε τθον πληθυγκικό.
Έτρου λοιπόν δίχως να στσεφτεί απογήτθε..
—Έννι μπορού να ξερίσου έτανη τα βάρκα τθο γιαλέ.
Τσί έσι αούα τς'εκιού;
Δοτσιμάζουντερ έμε;
Αλλά τσαί ετήνε νιλήτσε τθο πληθυγκικό…Δίχως να συλλογιστεί, τσινήτσε να τίφει το βαρκούλι σάματσι έκι Θέου να δοτσιμάσει τα δένανη σι .
Ο νέο έκι κασίμενε ανάκοντα τθο γιαλέ, πφι  έκι παιζακχούμενε το μονότονε  παιγνίιδι  από τα τσύματα, ούγοια έκι κατακίνα α άμμο,  δίχως να χοντέτσει ταν αλμύρα σου.
…….Ανέ έχουμε ταν υγεία νάμου θιλενάδε τσαι θίλοι….
Παράστσι τσαι Σάμπα – του Αουνάρη .
Μπαρμπαρίνα Φχαριστούντε πρεσσιού Αν τσαι πολυάσχολε με τα μαϊθήματα σι πάντα ένι ερέχα χρόνε για τα γρούσσα νάμου.
Μπαρμπαρίνα .
Παράστσι τσαι Σάμπα – του Αουνάρη : Α Τσακωνοπαρέα.
Δύου ναμέρε από τσι εκάναει ξεκχακχούαει τουρ αιχμάλωτοι πφι ήγκιαει έχουντε ξεριστέ οι αντάρτοι τθο κηγάϊδι, τθο μεταλείε του «Ξυδιά».
Ήγκιαει αούντε ότσι ένα γιατρέ Παυλόπουλε έκι α ελώτη για έγκεινη .
Έκι νατέ σούσουρε τότθε τθα Καλάβρυτα.
«Πω πω τσι εμποίτσε θα σκωτούνει νάμου για έγκεινη» ήγκιαει αούντε .
Σε ξεκχακχούαει τσαι σε 'ρέκαει διπρουτοί τάσου σε μαντινέλε .
Σε μπαλήκαει τσαι σ'άγκαει.
Ένι θυνηκχουμένα πφι ο αφέγκη μι έκι πρεσσιού φοζαητθέ, όπφουρ όλε ο κόσμο.
Του  του μήνα ταν Αμέρα τα συντέλεια ενιάκαμε συνταχούλια τα κχαμπάνα .
«Τςι θα ποίουμε;»
Επέκαει οι Γερμανοί να ζάμε όλοι οι οικογένειε τθο σκολείε .
Φύγκαμε τσαι οι πέντε από τα τσέα : Ο αφέγκη μι, α Μάτη μι τσαι τα τσία καμπτζία , ο, Αντρία, ο Γιάννη τσαι εζού .Άγκαμε μαζί νάμου, όπφου να μου επέκαει, ένα μπέτσιμο τσαι λίγο άντε .
……..Ανέ έχουμε ταν υγεία νάμου θιλενάδε τσαι θίλοι …
….Να έχουμε ταν υγεία μας φιλενάδες τσαι φίλοι….
……….,…Μιλάμε Τσακώνικα ……..,,,
Παράστσι τσαί Σάμπα – του Φλεβάρη
Παπαδιαμάντη : α νοσταλγό
Να τσαί ο ομορφούλα α Ατζελικώ .
Έμε πρεσσιού περήφανοι για σ'ετίου Σιάτη μι .
Φχαριστούντε ντι πρεσσιού .
Ντ'έμε καμαρούκχουντε εννεί τσαί οι γονείε ντι..
………….Εμέ Ννιούντε Τσακώνικα ……Αγγελική
Παράστσι τσαί Σάμπα – του Φλεβάρη :Α Τσακωνοπαρέα.
—Έσι θέα να ζάρε του γονείε ντι καρδία μι;
Φωνιάε ο τσύρ Μοναχάτση.
Καλέ, τότθε  κχόντου να μόλου τσαί εζού να ζάμε αντάμα μην τσαί πάθερε τσίπτα τθα πορία αγάκη μι.
— Καού παρίου τσείε Μοναχάκη !!!
Απογήτθε το Λιαλιώ δίχως αλικόγκι.
Ο νέο έκι στέκου δίπα σι αννίλητε, ξοικάζου ννι φοζατθέ τσαί δίχως να καταβαίννει.
—Έτζε το καλέ, με ταν ατςά βάρκα.
Μαθιό καμπτζί μι, ννιε πέτσε το Λιαλιώ καταχολιατά… Ένι κρίμα γιατσί έννι πρεσσιού ατςιτέρα  τθου χρόνου από σε ετίου, αν όμως έκι σκωρεγκούμενε ο τσύρ Μοναχάκη άκια να ντι άρου……
Θιλενάδε τσαι θίλοι,ανέ μη ναθούμε τσ' εννεί νοσταλγοί τα ΓΡΟΥΣΣΕ ΝΑΜΟΥ, Ανέ ννι κχοντούμε ζωντανά με το να ννι ννιλήλουμε….
…ΑΝΕ ΠΟΙΟΥΜΕ ΤΟ ΧΡΙΕ ΝΑΜΟΥ……..
……..Εμέ Ννιούντε Τσακώνικα …….
Παράστσι τσαί Σάμπα – του Μάτζη .
Παπαδιαμάντη : α στρίγκλα μάτη .
…………Εμέ Ννιούντε Τσακώνικα……..Πολυξένη .
Παράστσι τσαί Σάμπα – του Μάτζη :Α Τσακωνοπαρέα.
Παπαδιαμάντη : Α στρίγκλα μάτη
Διαστσευή τσαί γραφτέ τθα Τσακωνικα από τον Πάνο Μαρνέρη.
Του μπουζούκι καλέ έκι για του Τσιουρατσέ τσαί για του γιορτέ, αλλά το πάσα ναμέρα έκι πρεσσιού .
Να μην κασσίτθει το δειλινά τα πάσα ναμερή τσαί να τραγουδήννει το «καπόκι κρεμαστέ τθαν ουλιά ( λυγαρία)» ατζά από το παναϊθούρι του δημάρχου, τσαί να χασκάροει μαζί σι, α δασκά, α Ακρίβω, α Ανυφαντίνα, α Αμέρσα  τσαί ο δήμαρχο ακόννη.Ννία βόα λοιπόνου ννι έκι έχα γκριουφτε τθο κατούγι τάσου σε ένα άειδε σταμνί .
Το τθούμα από το σταμνί ννιε μπέε με ένα κόστσινε.
Ννία άβα βοά τάσου τθο σωρέ απο κάβα για ταν ικχάρα.
Ννιε 'ρέτσε τσαί του δύου βολέ, τσαί αφού γειάτσε δυνατά σάματσι μποίτσε κατόρθουμα, ννι άτζε τσαί σκαπεκίε να ζάει να αλεί το αγακητέ σι τραγούϊδι «καπόκι κρεμαστέ τθαν ουλιά(λυγαρία)»
Ακομπέτι όμως ταν αμέρα έτανη ετήνα ννι κατανέτζε να ζάει να ννι φέρει κάβα για ταν ικχάρα να έχοει να σννίχουντε το χειμωνικό…
Ου 'ήγκιαει σούντα ένταοι όα, ο κόσμο ννι έκι έχου για γρουσούζα, χιουροπόδαρε…..
Μην παραγκωνίζεται τα γρούσσα νάμου
Είννι τα Τσακώνικα α ιστορία νάμου…
Ανέ έχουμε υγεία.
…..Εμέ Ννιούντε Τσακώνικα …….
Παράστσι τσαι Σάμπα – του Σετθέμπρη .
Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Μαρνέρη
……..ΕΜΕ ΜΙΟΥΜΤΕ ΤΣΑΚΩΝΙΚΑ ……..Δέσποινα
Παράστσι τσαί Σάμπα – του Σετθέμπρη .
ΤΣΑΚΩΝΟΠΑΡΕΑ : Κουιτέ  από το βιβλίε : «ΚΡΑΥΓΗ» Διαστευή τσαι γραφτέ τθα Τσακώνικα απο τον Πάνο Μαρνέρη .
Από όα
Όσα ενάτθαει
Του τραγιτσοί έτεοι
Ναμέρε
Μπρού τά συντέλεια , ο θα λησμονέου ποτές το ότσι εκάνε τθο Ξενοδοχείε πφι έμαει αραμούντε ένα Γερμανέ γιατρέ .
Επιτάε ένα χούρισμα .
Νι ένι θυνηκχουμένα.
Αψελέ, γαλανομάτη, καόγνωμο τσαι πρεσσιού, σεβαστέ .
Τθο χούρισμα πφι ήγκιαει κιούφουντε οι γονείε μι έκι τσαι το τζάκι.
Έκι παρίου λοιπόν τσαι έτενη τσαί έκι
Κουβεγκιάζου με τα μάτη μι ,ούγειε έκι νιουρίζα κχάμποσα Γαλλικά.
Ύστερα από
Δύου—τσεί ναμέρε πφι ξεκχακχούαει τουρ αιχμαλώτοι, εφύτζε δίχως να αλεί τσίπτα .
Απολύτσε το κατούτερε σι να
Νάρει τα πράματα σι .
Μι σα γιατρέ
Πφι έκι,αβήτσε μέρη τθα νεκροψία, μαζί με του Γερμανοί .
Ένι θυνικχουμένα πφι έκι βαλαντουτέ τσαι προβλημακιστέ .Α νεκραψία
Εδενάε ότσι οι αιχμαλώτοι ήγκιαει πετσοκοφτοί μπρού
Κχακχουθούνει .
Έτανη τα νιούτθα μπρου ντούνει οι κχαμπάνε ενάτθε κάτσι σημαϊδακό πφι
Ο θα νι λησμονέου…
……..Να έχουμε όλοι ταν υγεία νάμου …….
Παράστσι τσαί Σάμπα - του Αμάη : Παπαδιαμάντη .
Διαστσευή τσαί γραφτέ τθαΤσακώνικα από τον Πάνο Μαρνέρη.
……..Εμέ Ννιούντε Τσακώνικα……..Νιχάλη, Ελένη.
Παράστσι τσαί Σάμπα - του Αμάη : Α Τσακωνοπαρέα.
Ννι ενέγκαει οπά πφι άκια να ννι κρεμάνει..
—Σκωτούτσερε τον άντρωπο;
—ΟΧΙ !!!
—Νάσου Τούρκο..
—Τσύριε Ιησού Χριστέ!!!
ΔΥ τςεί Τούρτσοι πφι ήγκιαει οπά  ννι ήγκιαει οργηνέγκουντε:
—Έα τθα σουστά τθαν αληιθινά κίστη να γλυτούερε….
Ο 'σι λυπούμενε τα νειάτα ντι;.
—Νάσου Τούρκο Έλληνα, ο 'σι έχου γονείε;
Ο 'σι λυπούμενε τα μάτη ντι;
—Έσι στεφανουτέ;
Ο 'σι λυπούμενε τα καμπτζία ντι;— Θα ναθήρε;
Αποφασίερε;
Ο Κωσταγκή επέτσε:.
Ίσια πφι εννιάτθε το φωνιάϊθι σι.
—ΟΧΙ, Ο ΘΑ ΚΟΑΣΟΥ ΤΑ ΨΙΟΥΧΑ ΤΟΥ ΝΟΝΟΥ ΠΦΙ ΜΕ ΒΑΦΚΙΕ!!!
Ο Τούρκο τραβήε το δέμα.
—Θα ναθείρε Τούρκο;
Για τελευταία βοά.
—Όχι ο 'ννι κοάζου το νονέ μι.
Ννιε βαλήκαει τα θελία.
—Έτζε λοιπόν τθον Άδη άκιστε!!!
—Σχώρε μι Τσύριε!!!….
Μετά από λίγο ο νέο ξεψυχίε τθαν κρεμά….
Να μην αφήουμε τα γρούσσα να ξεψυχίσει, να ννι κχοντούμε τα ζωή.
……….Εμέ Ννιούντε Τσακώνικα ……
Δέρου (έννι—ένι) κουνιέμαι, κουνιέται.
Διακοννιάρη-α  ζητιάνος-α
Διάτανε ( ι δάτανε)  διάβολος.
Διβεγκιστέ—α κακορίζικος —η
Διμούτσουνε διπρόσωπο
Δίπατε δόροφο
Διπέτζουρε,διποτζουτέ ζώο με δεμένα πόδια,πισινό με μπροστινό αντίστιχα..
Διτσιούφαλε  δικέφαλο
Δίφορε δύο φορές (σέ δέντρα που κάρπιζαν δύο φορές το χρόνο)
Δρακούλι  αρσενικό μωρό
Δρακουνιού  θηλυκό μωρό
Δρεμόνι μεγάλο κόσκινο
Δρόννι  πιλάλα
Δρεμολιούρη, δρεμουλιάρη  ατημέλητος( ασουλούπωτος)
Έννι δέρου πότε ογή τσαι πότε οπάκουνιέμαι πότε εδώ και πότε εκεί
Διακονιάρη εμπαήτσε ο έρμο ζητιάνος βγήκε ο έρημος….
Κια τθο ι δάτανε ζάκαει που στο διάβολο πήγαν..
Βρε το διβεγκιστέ  βρέ τον κακορίζικο.
Μη ννι έχερε μπιστοσύνα ένι διμούτσουνε μην τού 'χεις εμπιστοσύνη είνα διπρόσωπος.
Δίπατε τσέα, 'σιάε διόροφο σπίτι έφτιαξε.
Ννι έκι φυάτθου  διτσιούφαλε ούϊθι το φύλαγε δικέφαλο φίδι.
Α Συτζά μι ένι δίφορε η συκιά μου είναι δίφορη..
Δρακούλι εμποίτσε α Γιωργού αρσενικό έκανε η Γιώργαινα.
Δρακουννιού εμποίτσε α Νικοού κορίτσι έκανε η Νικολού.
Φέρε το δρεμόννι να δρεμοννίσουμε τ' απόσπα  φέρε το μεγάλο κόσκινο να κοσκινίσουμε τα απομεινάρια.
Ννιε περαήα τθο δρόννι  τον πέρασα στο πιλάλημα.
Ετσήβε ένα δρεμολιούρη (δρεμουλιάρη) φάνηκε ένας ατημέλητος…
Τα γρούσσα να ννιλήνουμε τσαι Μπίτι μη ννι αφήνουμε.
Παράστσι Τσαι Σάμπα – του Σερικχή .
Κουιτέ  απο το βιβλίε « ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Ηλιάνα Φχαριστούντε σιάτη μι .
Να έσι πάντα κα τσαι να ντι καμαρούκχωει οι γονείε ντι τσαι ούγοιε ντ' ένι αγαπού…
………….,..Εμέ Νιούντε Τσακώνικα …………Ηλιάνα Ολυμπίου
Παράστσι τσαί Σάμπα – του Σερικχή
 :Α
Όρπα έκι κασίμενε να Γερμανέ στρακιώτα .
Εζου ο 'σούκα ποτέ τθο πόρε .
Α Μάτη μι με βαλήτσε τσαι γονακία, πατήτσε τάνου μι τσαι ασπηδήτσε από το παναϊθούρι .
Κίσου σι ασπηδήκα τσαι εζού .
Ερέσμαει τάτσου τθα πορία.
Όλοι έμαει φωνηάντουντε …
«Κια είνι οι ατσοίποι;
Κια είνι οι ατςοίποι;»…
Έκι γινούμενε ο χαμό.
Τα Καλάβρυτα ήγκιαει δαίσουντα.
Φύγκαμε τσαι τραβήαμε κατά το μιτσί γεφύρι όρπα πφι ήγκιαει τα σπήα .
Ζατοί κχάμποσιου μακρία.
Ενιάκαμε νία
Φωνά.
«Κια'τθε έγκουντε βρε κουρούνε, τουρ ατςοίποι σε σκωτούκαει όλοι τθο λάκουμα του Καπή!» Έκι α Βασωνιά .
Κατατρομαχτοί γιουρίαμε κίσου.
Σαν εσούκαμε τθο τόπο του σκωτουμού, τσινήτσε πλέα να καγκιούτσει τσαι ό 'μαει πορούντε να ποίουμε τσίπτα ..
Ξενυχκίαμε τθο Γυμναστήριε ..
Αγάκη τσαι υγεία θιλενάδε τσαι θίλοι τα πολυκιμούτερα ..
Εμέ Νιούντε Τσακώνικα …….,,
Παράστσι τσαί Σάμπα – του Αγούστου : Α Τσακωνοπαρέα
Θωμαή Σιούλα Σταματού : Του Πάνου Μαρνέρη.
Σ:Θωμαή πφουρ έσι το σάμερε ναμέρα;
Θ:Κα έννι θιλενάδα, αφεγκία ντι;
Μ:Κια ννι οράτσερε τς'εκιού το κα βρε Θωμαή, ννία καΐα πεναήε νάμου .
Σ:Σα καλύτερα ένι έδαρη βρε γουναίτσε, ογή τσαί γκάνα δύ βδημάε έκι δαίσου ο τόπο.
Θ: καλύτερα ο 'σι αούα τσίπτα… Ό σι αούα μι τσι ωραία περαήαμε ταν ατσιπέρη τθον Αγιελίδη;
Μ: Πότε εζάκατε εμού τον Αγιελίδη;
Εζού κιά έμα;Γουναίτσε τσι ένι τςάχουντα;
Σ:  Εζάκαμε τον Άγιελίδη τς' οράκαμε τα καμπτζιούλια πφι ήγκιαει
Ννιούντα Τσακώνικα, εκιού πέτσερε έσα έχα ιδουλεία.
Θ: Ο πέκα ντι βρε Σταματού, ότσι άκια να ζάμε αντάμα με το τσακωνοδιάσκαλε να οράμε τα γιορτά.
Στου
Μ: Πέκατε πφου ο πέκατε, κακό πφι με 'ρέτσε  ννι αλησμονέκα βρε γουναίτσε σχωρέτε μι.
Ο 'τθε αούντε μι πφουρ επεραήατε;
Σ:Ννία χαρά έκι, οράκαμε τσαί τον Ρώσε τον Μαξίμ τσαί το καμπτζί τον Σπανιόλο τον Χέϊμεν, πφι είννι ννιούντε τα γρούσσα νάμου.
Θ: Αλήιθα τς'απαλήιθα τσαί οι δύου, ο Θεός να σ'έχει κά, είννι ννιούντε τα γρούσσα νάμου.
Μ: Ννιατέ έννι έχα τσαί για του δύου, χαλάλι σου βρε γουναίτσε, κα να είννι οι αντροίποι.
Σ: Τα καμπτζιούλια ννία χαρά τσ' έταοι να είννι γερά να μάθωει τα γρούσσα.
Θ:Γούστο ήγκιαει έχουντα τα ομορφούλια, να έχωει ταν υγεία σου νάχωει.
Μ:Βρε γουναίτσε..
Ορή κακότθο..
Ντι εσούτσε ο τσαιρέ για ταν εδικά νάμου γιορτά, τα γιορτά τα γρουσσέ.
Σ: Κοντογούα τς'γιορτά, ννία εφτσή, να ζάει κα
Θ:Τθο Παπαηλία το Ψαρά πφι ένι αφιερουτά.
Ανέ έχουμε υγεία τσαί με το καλέ να δετθούμε τα γιορτά νάμου.
………Εμέ Ννιούντε Τσακώνικα……….
Παράστσι τσαί Σάμπα– του Απρίλη : Α Τσακωνοπαρέα.
Θωμαή,Σιούλα,Σταματού,: του Πάνου Μαρνέρη .
Θ:Βρε γουναίτσε πάσα βοά πφι έμε ερικχουμένει το ιίδα όγια μι είννι παρείντα τθόν εμαλέ..
Μ:Τσι όγια Θιλενάδα;
Σ:Βρε εσούτσε τ'Αμπρία τσιόατες!!!
Θ:Για το πόσιου ογλήγορα ένι περού ο τσαιρέ μαθές,τσι άλλιου;
Μ:Τσι να αλήου τσαί εζού;
Ότσι  ο 'σι έχα δίτσιε;
Σ:Οράτε καημένε τσι ννι μου άγκαει οι χρόνου..Ννι μ'άγκαει…
Θ: Όπφουρ επέτσε τσαί Σιούλα σούτσε τ'Αμπρία τσιόατες!
Μ:Μποίκατε τα ψώνια ννιούμου γουναίτσε;
Σ:Μποίκα κχάμποσα, αλλά όα πανάκριβα βρε γουναίτσε,
Ήμαρτον πλέα, κιά θα ζάει έγκειννι  ο 'τθε αούντε μι;
Θ: Βρε γουναίτσε εννίου μ'ένι κιάνα ννία τςεμάγρα με τθο πφι ένι πατού ο πούα μι τθο πόρε του μαγαζίου.
Μ: Γιατσί θιλενάδα;
Μπάτσε έσι έχα ατθαηστέ περετέ;
Σ:Εννεί έμε Αούντε για ταν ακρίβεια τς'έγκειννι μ'ένι αούντα για περετέ….
Ουε Δέσποινα μι θα ζουρλιστού .
Θ: Από τα στσέψη για το πόσα θα πλερού θιλενάδααα……
Μ:Ορή ννία βοά το χρόνε ένι τ'Αμπρία, καμουθήτθε από όρπα χάμου, α γκρίνια ένι γρουσουζία…
Σ:Αμ ο 'νι για καμουθεί γκανένα αλλά…Ο 'τθ' αούντε μι πετσιλίατε τσαί μποίκατε;
Θ:Τσαί πετσιλία τσαί ζυμούκα τσαί τα βουγούλια εβάβα, αλέστα έννι.
Μ: Τς'εζού γουναίτσε τά ιίδα, αλλά τα αβουγά ο πετυχήκα σι, ο ννι ννιουρίζα, εζού έννι φταί,  α μπογιά;….
Σ: Μπερ έσι αούα κακότθο.
Κα Ανάσταση γουναίτσε!!!
Θ: Κα Ανάσταση θιλενάδε σ'εμού,σ'όλε το κόσμο τσαί εκιού Σιούλα χρόνου πρεσσοί τσαί καλοί, ίσια με τον Οριόντα να ζάνει οι χρόνου ντι
Μ: Κα Ανάσταση υγεία τσαί αγάκη θιλενάδε, τσαί τθα Σιούλα νάμου χιλιόχρονε τσαί να έσι τα τσέα γιατσί θα μόλουμε για χαιρετούρε.
Σ: Καου παρείντε,μέ το καλέ να μόλετε, θα αντεχούμα ννιούμου.
Α Ανάσταση του Χριστού ανέ φέρει  αγάκη σε όλε το κόσμο, να σταμακίσωει οι πολέμοι τσαί ταν ανάσταση τα Γρούσσα νάμου.
Παράστσι τσαί Σάμπα – του Σερικχή .
Παπαδιαμάντη : Διαστσευή τσαί γραφτέ τθα τσακώνικα από τον Πάνο Μαρνέρη.
……..Εμέ Ννιούντε Τσακώνικα……
Παράστσι τσαί Σάμπα – του Σερικχή :Α Τσακωνοπαρέα.
—Ννιέ  τήβε τάσου το μνήμα τσαί ννιέ βαλήτσε να σταυρούει τα χεράτζα σι τσαί να κλεί τα ψίλια σι τσιόατες, νίντε ρ έτθε;
Τσαί το έρμο έκι ποίντα το σκωρετέ…Μπερ ένι  ννιουρίζου ανέ ο χωμακίε ννι  τσαί ο κακομελετήτσε τσιόατες;
Τσαί Τσι να ποίου με ένα  φοζατθέ, παλαβουτέ τσαί παρτέ από τα αερικά σιατέρι εζού Θέ μι;
Ένα καμπτζί σαν το ψιουχρέ ύο, πφι απόδαρη ννι ήγκιαει κχαράχουντε οι γαμπροί ….
Έζου α έρμο έμα αούα: θα μόλει ο Θανάση μι, να φέρει  πρεσσοί λίρε, να ννι καοστεφανού, νάνι νοιουκοτσιουρέψου να χαρίου κομμάκι τσαί εζού!!!
Τσαί έδαρη α Επαρχίνα  σε βολεύε όα ννία χαρά.
Από το Θεό να ννι ερέσει!!!
Σαν ο παπά τελεύε με το σβάϊσμα τα τετραβάτζελα τάνου από τα τσιουφά σι, α Αφέντρα έκι δενάχα καλύτερα.
Ύστερα από δύ τςεί εβδημάε άτζε τα τάνου σι.Α Μάτη σι  έκι  παλαίγκα να ννι περιχαρίσει.
Να ννιλήνουμε τα γρούσσα νάμου θιλενάδε τσαί θίλοι τσαί να έχουμε υγεία.
Εμέ Ννιούντε Τσακώνικα……..
Παράστσι τσαι Σάμπα  – του Γενάρη .
Κηγάϊδι νή τηγάϊδι του Σταμάκη Κουρμπέλη: του Πάνου Μαρνέρη .
………………Εμέ Νιούντε Τσακώνικα ……..
Κηγάϊδι νή ( τηγάϊδι) Σταμάκη Κουρμπέλη: του Πάνου Μαρνέρη .
Έννι φερτέ τθο Τςουμία τα Παλιόχωρα .
Ταν άκρα το ρυάτσι είννι τα κηγάϊδα του Τςουμία .
Πρώκιου από τα Βόρια προς Νόκια ένι το κηγάϊδι του κουμπάρου νάμου του Σταμάκη του Κουρμπέλη.
Ένι πρέπουντα να έκι αννοιτθέ απο τον Αφέγκη σι το Θανάση τον Κουρμπέλη .
Ο Θανάση ο Κουρμπέλη έκι έχου  καμπτζία τςεί υζοί
(Το Γιάνη, το Σταμάκη, το Θόδερε, ούγοιε σκωρέτθε νέο)τσαι τέσσερι σιατέρε .
Ταν( Ατζελικώ,ταν Αννιώ,ταν Μεταξού τσαι ταν Σοϊθία .
Το κηγάϊδι ννιέ κληρονομήτσε ο Σταμάκη ούγοιε έκι ένα υπέροχο άντρωπο, ο καλύτερε θίλε τ'αφέγκη μι.
Έμαει ποκίχουντε τα χκηνά ογή  τσαι έμαει αρίκχουντε όλιου το ύο για σ'εννεί .
Ποτέ ο κουμπάρε ο Σταμάκη ο 'κι έχου το κηγάϊδι κρακουτέ.
Ούγοιε διαβάτα έκι περού τσαι έκι διψαστέ έκι πφουντέχου τα δίψα σι με το δροσερέ ύο από το κηγάϊδι  σι.
Του πλέτεροι βολέ  έκι αφήνου τσαί ένα τεστούλι κρεμαστέ για να μπάνωει ύο τσαί να κίνωει..
Το ύο τθα περιοχά νάμου έκι πλούτε έτεοι του χρόνου .
Πόσοι βολέ ο δροσίε τα κχοατά τσαί τσεραντά από τα δίψα χεία νάμου.
Να ννιουρίζερε κουμπάρε ότσι ως τσαι σάμερε ντ'έμε ευγνωμονούντε .
Υγεία θιλενάδε τσαι θίλοι τσαι να μη λησμονήνουμε.
……..Μιλάμε Τσακώνικα …….
Παράστσι τσαί Σάμπα – του Αγούστου : Θωμαή ,Σιούλα, Σταματού .
…………..Εμέ Ννιούντε Τσακώνικα ……….
Παράστσι τσαί Σάμπα - του Αγούστου :Α Τσακωνοπαρέα.
Θωμαή,Σιούλα, Σταματού : Του Πάνου Μαρνέρη.
Θ: Βρε γουναίτσε τσ' έτθε σιάντε;
Μ: Τσί να σιάξουμε καψο Θωμαή, ένα τσαιρέ ζουρλίε νάμου.
Σ: Ένι τσαιρέ έντενη για να σιάξερε νη να ποίερε τσίπτα;.
Θ: Ουουου βρε γουναίτσε, τα σύνταχα καΐα, το μισαμέρι αφήτε ννι ό 'νι αμογηκχούμενε, το γύρμα καΐα, όα ννιούτθα καΐα τσι θα ναϊθεί το χάλι σι ότθε αούντε μι;
Μ:Θα'χει γκάνα δυο μήνοι πφι ο δροσίε μπίτι για μπίτι .
Σ: Ως τσαί τα κοτρόνια  λύκαει βρε γουναίτσε…
Θ: Ο 'ν' έχου κια να γκριουφτεί γκανένα, ήμαρτον πλέα, Θέ μι  σχώρε μι….
Τσι ν'αλεί γκανένα;
Μ:Πέρσι πέκα να βάλου έκειννι το ρημαϊδαστέ, πφου τθο διάτανε ννι είννι αούντε πφι ένι ποίντε ψιουχρέ αέρα, αλλά ο μποίκα ννι…
Σ: Ούτε τς'εζού έννι έχα βαλτέ γουναίτσε, ένα σάκχο λεφτά ένι θέντα.
Θ: Σάματσι ένι αραμούα τσαί γκαννιά πεντάρα!
Τσι να πρωτοποίουμε.
Μ: Πλερούκχουντε το ένα πλερούκχουντε το άλλιου, ο 'νι αραμούα κατσουτά δεκάρα μαθές.
Σ: Αν έκι να ννι βάλερε μόννιου κομμάκια να ναϊθεί, αλλά πάσα μήνα θα πλερούτσερε τσαί πανωτόκια με έταοι πφ'ενι δαίσουντα…
Θ:Εζάκαμε τσαί οπά το κχριανιδά τσαί ξεκχράμε λιγάτσι.
Μ:Ουουου τσι ωραία βρε γουναίτσε, ξεδούκαμε.
Σ: Ξεδούκαμε….
Εκιού αποαλύτσερε με έτενη όλε το χοροσπηδητέ…
Ούγκιαει  μοζούντα τα κακίνια ντι ταν άβα μέρα;
Θ:Άφε ννι ταν  έρμο σάματσι ννι ένι ποία τσαί πάσα  ναμέρα….
Μ:Έσι αούα να ννι επαραμποίκα;
Γιάκειννι ταν άβα μέρα ο 'μα πορούα να ταρατθού;
Σ: Αμ γιάκειννι βέβια, τσί άλλιου, αφού έσα  ασπηδούντα σα ψιμόβανε….Πφού, πφού να μην αβασκαθήρε….
Υγεία θιλενάδε τσαί θίλοι, ζαλέχετε του δροσίε.
Παράστσι τσαι Σάμπα  - του Φλεβάρη .
…………Εμέ Νιούντε Τσακώνικα……….Μιχάλης
Σούκαμε ως το νεκροταφείε σε κάτσι νυγδαλίε.
Τραγουδούντε ήγκιαει κχαμπέντε οι φονίε με τα ντουφέτσι τθον ώμο .
Σούκαει κοντά τσαι με συγκιούκαει .
—Ααχ θα σκοτούνει το καμπτζί κουήε α μάτη μι .
Ο 'με κειράνει .
Άλλε μ'έκι χαϊδέγκου, άλλε μ'έκι κιάνου του τςίχε.
Μπέρ ένι ξέρου τσι ήγκιαει έχουντε τον εμαλέ σου.
Απέ περαήαει το νεκροταφείε τσαι τραβήαει για τα Βυσωκά .
Αφήκα οπά τα μάτη μι  τσαι νιε πέκα — Κάτσα όρεγη εκιού να ζάου να οράου κια ένι ο αφέγκη μι.
Οπά ανταμούκα το  Βασίλη τον Παπαβασιλόπουλε τσαι το Γιώργο το Τσαρουχά .
Ου 'γκιαει έχουντε έσι κειραχτέ γιατσί οπά τθο σκολείε ανακατούτθαει με του γουναίτσε τσαι γλυτούκαει .
Άγκαει νία κάσα από το νεκροταφείε τσαι ήγκιαει κουβαούντε σκοτουτοί.
Οράκα τον αφέγκη μι τσαπρουτέ μακρύα από τουρ άλλοι .
Δενάε ότσι εζήτσε ως τελευταία .
Το αίμα έκι στρατζίχουντα ακόνη από τουρ εψιλοί σι……
Ανέ έχουμε υγεία  τσαι ανέ αγαπήνουμε το δίπα νάμου ..
……….ΕΜΕ ΝΙΟΥΝΤ ΤΣΑΚΩΝΙΚΑ ………….
Παράστσι τσαι Σάμπα – του Σερικχή : Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη
……….Εμέ Νιούντε Τσακώνικα………Πολυξένη Λαλουδάκη
Παράστσι τσαί Σάμπα – του Φλεβάρη : Α Τσακωνοπαρέα
Διαστευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη.
Εκάνε ο Γιώργο του Χάμψα.
Έμαει ίσια.
Ρωτήκα νι : « Γιώργο τσί
Ενιάτσερε;».
«Τσίπτα ο 'νιάκα , Έα να ζάμε να οράμε τσι ένι γινούμενε» απογήτθε.
Ο ζάκαμε κχίπτα.
Εκάνε το κουβάνιου χαμπέρι .
Τσινήκαει οι αρακαλητοί..
Εζού ο ζάκα έτανη ταν ούρα τθο τόπο πφι ήγκιαει νατά τα φονικά .
Εζάκα τα
Τσέα νάμου .
Ένι θυνηκχουμένα πφι εκάνε α τσεία μι τσαι με πέτσε:
«Καμπτζιούλι μι σε σκωτούκαει όλοι.
Έα να ζάμε να οράμε».
Ο μπορέκαμε να ζάμε γιατσί οι Γερμανοί ου 'ήκιαει φυτθοί ακόνη .
Εζάκαμε ταν άβα μέρα .
Ξενυχκίαμε με τα τσεία μι κάτου από τα τσέα.
Όα ανοιτθά μπαράκα.
Έμαει γιούρε τθα πενήντα γουναικοκάμπτζιουα
Έμαει νίντε του Γερμανοί να περήνωει:
«Κράκ, κράκ, κράκ» τσαι ενεί έμαει φοζουμένει να μπάτσε σκωτούνει νά μου .
Τα νιούτθα φύγκαει.
Εζάκαμε τθο φουρναγιό τθα τσέα τα μάτη μι .
Επέτσε μι α μάτη μι.
«Σιάτη μι να νάρουμε νία τσία να ζάμε να σι κχακχούτσουμε τσι θα σι φάνει οι κούνοι.»
Αγάκη του καρδίε νάμου θιλενάδε τσαι θίλοι τσαι να έχουμε υγεία.
Παράστσι τσαί Σάμπα - του Νοέμπρη .
Παράστσι τσαί Σάμπα - : Α Τσακωνοπαρέα .
Παπαδιαμάντη : Α νοσταλγό
—Ο κάναμε ογή όγο του ότσι ννι έμαει θέντε, αλλά όγο του ότσι ενέγκαει νάμου τα τσύματα τσαι οι αέρηδε.
—Είννι νιουρίζουντα το τσι είννι ποίντα τα τσύματα τσαι οι αέρηδε πέτσε α Λιαλιώ.
…..Έκι το θέλημα του Θεού γιάκειννι  ερέστε το βαρκούλι ογή με το ωραίο σι πότσουμα.
—Τσαι έδαρη τσι έμε ποίντε;
Ρωτήτσε ο Μαθιό τελεία άβουλε.
Τότθε καταβήτσε ο Μαθιό ότσι από ταν αρχή τα φκιάξη του κόσμου α γουναίκα ένι το κουμάντο.
—Εδαρη θα αντεχούμαει έμισε ούρα τσαι άμα ο νάρωει νάμου χαμπάρι να γιουρήσωει καταγή, σαν θα έγκωει για το Τραχήλι εννεί θα τραβήτσουμε για τον Άγιε Ννικόα.
Από οπά θα τςαχίτσουμε γκάνα μισάωρε ως τα Πατάνα το αψελέ χωριουδάτσι τσαι από οπά σαν κχράτσει α μέρα, με του πούε τσαι σε τςεί ούρε θα σούσουμε τθο ατςέ χωριουδάτσι , τθο δικό μι χωριουδάτσι…..Να πατεί μόννιου ννία βοά ο πούα μι τθα άγια χώματα τσαι τσι να έκι.…Πέτσε α Λιαλιώ…
Υγεία, χαρά τσαι αγάκη θιλενάδε τσαι θίλοι.
Κχολιάνα
Κολαούζο
Κολέγα
Κολεγία
Κόλιασμα
Κολιούρα
Κόλημα
Κχολίχου-α-ουντα
Κωλοκατσάκα
Κουκουρίζου-α-ουντα
Λέψε δύο κχολιάνε σκούντι να βάλουμε τθο φαΐ
Ο 'σι έγκου μοναχό ντι, έσι Θέου τσαί κολαούζο;
Ο Δηνήτρη ένι κολέγα μι
Έα τθα κολεγία νάμου
Τα χκηνά άγκαει πορεία, είννι θέντα κόλιασμα
Σοννιστά κολιούρα με άρτουμα ότσι καλύτερε
Κόψε ένα κόλημα να ννι βάλου πίςαμα
Εκχολίε γρίπη
Κωλοκατσάκα να ξακισταθού
Οι προβάτε είννι θέντε κουκούρισμα
Έσι Θέου κουκούρισμα
Να έμε κα, να έχουμε υγεία τσαί να ννιλήνουμε τα γρούσσα νάμου
Παράστσι τσαι Σάμπα – του Αμάη :Α Τσακωνοπαρέα
Τ'ανάγγια  του Παπαδιαμάντη .
—Να α τσέρα, έντανη ένι α Φλανδρώ.
Απέ κάνε ο Χριστέ ν' αγιάσει τα ύβατα τσαι να βαφκιστεί α πλάση.
Ννία αρχόγκισα Χριστσιανά λοιπόν πφι τα καμπτζία σι ήγκιαει μπαρκαριστά, ετάτθε τθα Δέσποινα τσαί εχκίε έγκειννι το Αγιούτςι για να έχωει τα καμπτζία σι κα ταξιίδα….
Ανέ δεί α Δέσποινα λοιπόν τθούρ ατςοίποι ννιούμου, τθούρ αϊθήνε τσαί γονείε ννιούμου, να είννι άϊ οί πορείε σου τσαί με το καλέ να γιουρήσωει .
—Φχαριστούντε επίσης τσεία φλωρού, απογήτθαει οι γουναίτσε.Αφού σκαπεκίαει όα τα παπόρια τσαί γύρκαει τ'απότσια,
Οι γουναίτσε σκορκίσταει τθο γιούρε να μπάλωει άχανα.
Αγαλιανά κχαμπάτσε ο ήλιε τσαί όλοι γιουρίαει του τσέλε σου.
Το αγέρι τα νιουτθέ, έκι σφυρίντουντα τάσου από τα δεντρικά τσαί έκι αρίκχουντα τουρ εφτσέ πφι ήγκιαει απολείντε οι γουναίτσε τθου διτσοί σου.Τσίπτα άλλιου ο 'κι ννιούμενε ξον από το λάλημα του πουλίου τα νιουτθέ τσαί τα τραγούϊδα από του τελευταίοι ναυκιτσοί ούγοιοι άκια να φύτσωει ταν άβα μέρα.
………Υγεία θιλενάδε τσαι θίλοι ότσι πιο πολύκιμο……..
……….Εμέ Ννιούντε Τσακώνικα……….
Νιχάλη Μαν.
Παράστσι τσαι Σάμπα - του Μάτζη : Α Τσακωνοπαρέα.
Προξενηκή : Του Παπαδιαμάντη
Α Κρατήρα στεφανούτθε πρεσσιού νέα.
Ο μποίτσε καμπτζία .
Χηρεύε τσαι πρεσσιού νέα, τάσου σε δύου χρόνου.
Έδαρη έκι γιούρε τθα τριάντα σι τσαι έκι χήρα εφτά χρόνου τσιόατες .
Βιολιτζή τσαι τραγουιδιστσή  πρεσσιού καλέ με πάθος έκι ο αϊθή σι Φιλάρετε, όπφου τσαι παϊθαστέ τραγουιστσή έκι τσαι ο άτςωπο τα Κρατήρα, ο Γιάννη ο Βάρναλη.
Ο Γιάννη Βάρναλη σκωρέτθε πρεσσιού νέο, δύου χρόνου από τσι στεφανούτθε.
Έκι έχου παρτέ ταν Κρατήρα από έρωτα.
Ο σκωρεμό σι ενέτζε πρεσσά χλίψη τθο χωριουδάτσι.
Α κηδεία σι  έκι ννία  τραγωιδία .
Ακόννη είννι κουβεγκιάζουντε  τθαν αγορά τσαι τθα γειτονία για  τα παϊθαστά νοιρόγια τα Κρατήρα.
Ανάκοντα σκωρέτθε τσαι ο αϊθή σι Φιλάρετε.
Σκωρέτθε τθαν Αϊθήνα σαν εζάτσε να ερέσει γιατρεία .
Κχακχούτε σε ννία άκρα τθο πρώκιου νεκροταφείε, άγνωστε  τάσου τουρ άγνωστοι.
Να έμε κα να έχουμε ταν υγεία νάμου τσαι ποτέ μη σταμακίσουμε να ννιλήνουμε τα δοξαστά γρούσσα νάμου.
Σάμπα τσαί Τσιουρακά  — του Νοέμπρη :
Μαντρί του Τσάνα: του Πάνου Μαρνέρη .
Έννι ογή τθο μαντρί του Νιχάλη Τσουκάτου τθα Σωχά .
Ο παππού ο Ννιχάλη Τσουκάτε έκι έχου τςεί υζοί, το Γιώργο, τον Νικόα τσαι τον Γιάννη .
Ο Γιώργο αγοράτσε τα μερκικά από τουρ αϊθήνε σι τσαι εκχοντούτσε ετήνε το μαντρί τσαι τον κάλυε.
Το παρατσούκλι του Γιώργου έκι Τσάνα .
Ο Γιώργο έκι έχου ένα υζέ τον Ννιχάλη τσαι πέντε σιατέρε, ταν Ερήνη, ταν Κατερίνα, ταν Μαριγώ, ταν Ελένη τσαι ταν Τσιουράνα .
Ο Ννιχάλη  κληρονομήτσε το τςοπανελίτσι τσαι το παρατσούκλι.
Ο Ννιχάλη ο Τσάνα λοιπόν  στεφανούτθε ταν Ερήνη Δερνίκου.
Εμποίκαει   ένα υζέ το Γιώργο  ( ούγοιε έκι θίλε μι τσαι συμμαθητή του αϊθή μι τσαι άριστε χορευκή )τσαι τέσσερι σιατέρε σαν τσαι τον αφέγκη σι το Γιώργο, ταν Σταματού,ταν Άννα, τα Χριστίνα,τσαι τα Μαρία.
Ογή τθα Σωχά ήγκιαει αραμούντε ένα μήνα.
Τσαι ογή ένι το άλλιου μαντρί τσαι κονάτσι του Τσάνα τθο Ραήζι πφι ήγκιαει αραμούντε το υπόλοιπο καουτσαίρι .
Το όνουμα Τσουκάτε ένι από τα αρχαιούτερα τθα Τσακωνιά.
Σαν εδάκαει τα Οαλιόχωρα τθο  γλυτούκαει οχτώ οικογένειε .
Ννία από τουρ οικογένειε έκι φερίκχα το όνουμα Τσουκάτε
Να έμε κα τσαι να προστσυνήνουμε ένταοι τα μαντρία τσαι κονάτζα γιατσι είννι οι ναοί  πφ'κχοντούκαει τα Τσακωνιά δεητά τσαι τα γρούσσα ζωντανά .
Να έχουμε υγεία θιλενάδε τσαι θίλοι ..
………..Εμέ Ννιούντε Τσακώνικα……..Μιχαήλ Μανούσος
Παράστσι τσαί Σάμπα - του Σετθέμπρη : Α Τσακωνοπαρέα
Ανάκοντα εζάτσε τσαί α Μαργαρώ, α άβα στεφανουτά αϊθά του Θανάση .—Στάϊθη, Στάϊθη τςάψε, δρόννια δρόννια ο Θανάση ένι πενάκχου!!!
Ο Στάϊθη έκι τθατθέ, έκι νιφούμενε  τσαι χτεννισκούμενετς'έκι αλικοκγίχου.
Σούτσε τσαί ννία τσεία.—Σούσε Στάϊθη ντ'ένι κχαράχου ο αϊθή ντι με τα ψιούχα τθο τθούμα.
Τελευταίο σούτσε τσαί ο Μάστρο Στέφανε.
—Συγιρίσου καημένε, τον αϊθή ντι ννι είνιι τσινωνούντε!….
Τελικά τσινήτσε.
Ανταμούτσε το παπά ξεσκούφουτε με το δσκοπόκηρε να κχαμπαίννει  από το τσεάρι του Θανάση.
Μπαλήτσε το καπέλο σι τσαί προστσυνήτσε τσαί απέ μπάτσε τάσου τθο μιτσί τσεάρι.
Ο Θανάση έκι τθα τελευταία σι.
Ο Στάϊθη ννιε ζυγούτσε τσαί ννιε βαλήτσε το φάκελε τάσου τθού χερε σι.
Ο Θανάση ννιε άτζε τσαί χαμογειάτσε…
Να έχουμε υγεία  τσαί να έμε χαρετοί θιλενάδε τσαί θίλοι .
Τ'ανάγκια   του Παπαδιαμάντη .
Έκι αρίκχα το κοϊθινάτσι σι, τα ρόκα με τον άςτε τσαι έκι κχαμπαίνα ξεπίτηδες για να  μαούει με του γουναίτσε.
Να μη ννι παραποίνετε, έκι  αούα, ταράχα τα τσιουφά σι, τσαί λαδούτσετε τα στασίιδα, το αναλόγιε, τα μανάλια τσαί του πάτσε του Αγίου.
Τα καγκηλάτζα ίσια πφι να φουκίχωει, έκι αούα τσαι όχι να είννι σα λαμπούρε.
Έτρου ννι έκι έχου οργηνευτέ ο παπα Γεράσιμο.
Του κάκου όμως έκι φωνιάντα, γκανένα ο 'κι δίου ννι σημασία.
Οι γουναίτσε αφού ήγκιαει βάντε τα τάματα τθαν εικόνα, ποίντε ήγκιαει του μετάννοιε σου, τσαι με τουρ αβουτάνε χοντάτοι από του φωνέ τα Μαλαμίτσα ήγκιαει  κασιμένει τσαι ήγκιαει αγναντέγκουντε το πέαγο.
—Ορή, Ορή το καΐτσι του Λιμπέριου.
Τθο καλέ τθο καλε.
Ορή τσαι α σκούνα του καπετάν Σταμάκη, ένι έγκα να φέρει νάμου, καούιδα τσα στολίιδα.
Τθο καλέ  πουλάτσι νάμου, τθο καλέ….
Να τσαί το πλεούμενε του  Μανώλη του Χατζηχάνου.
Ανέ έχουμε υγεία τσαί αγάκη του καρδίε νάμου θιλενάδε τσαι θίλοι.
Μαντρί Νικόα τσαι Παναγιώτη Μαρνέρη: του Πάνου Μαρνέρη .
Μονάδα  Νικόα τσαι Παναγιώτη Μαρνέρη: του Πάνου Μαρνέρη .
Ο τσείε μι ο Στράτη ο Μαρνέρη έκι αϊθη τ'αφέγκη μι .
Ο Ένατε από τα καμπτζία κατά σειρά.
Έκι ένα καλέ άντρωπο με νία τρομερά  ικανότητα νά αλήνει  ιστορίλε.
Πανέξυπνε,  με νιάμα σαν του αγού.
Αστείο άμα έκι πρέπουντα τσαι ο όγο σι συμβόλαιο .
Έκι έχου δύου μαντρία ένα το Αχράι (πφι αρχικά έκι του αϊθή σι του Θόδωρου ( Λουλού) τσαι ένα τθου Ξύδι .
Έκεινη τθου Ξύδι ο 'νι νιουρίζου ανέ νιέ ποτέ χρειάστε τσαί ανέ  νιέ χρησιμοποιήτσε .
Έκι αραμού για χρόνου τθο κάλυε του Νέλου πφι ένι όρεγη ακατούσε τσαι απέ εκάνε σε έντανη ογή τα τσέα του Μπουζούκου.
Νι αγοράτσε τσαι τα καμπτζία σι ο Νικόα τσαι ο Παναγιώτη εχκίαει έντανη τα μονάδα .
Ο Παναγιώτη ο τσάδεφο μι σκωρέτθε  νέο .
Ο τσείε μι έκι έχου χατέ άλλιου ένα καμπτζί τον Μήτρο .
Ο Μήτρο  έκι  χρόνου πφι ετσιτάε από ένα βράχο τθο Γαβρόρεμα .
Τότθε πφι  εχάκα τσαι εζου το καμπτζί μι ο τσείε μι μ'εκι ξοικάζου μ'έκεινη το βλέμμα σαν να μ'εκι αού .
Ένι σβάηχου, ένι νιουρίζου το πόνε ντι τσαι νι ένι καταβαίνου..
Ποτέ ο 'κι έχου μι μποιτέ συζήτηση ηια έγκεινη .
Ό'κι ανάτζη έμαει καταβηκχουμένει με τα ματία .
Ο Νικόα  ένι ο τελευταίο Μαρνέρη Νομία.
Ίσως ο Στράτη (ο υζέ σι) ακολουθεί τα αχνάρια σι …
Μαγάρι να ακολουθήωει τσαι άλλοι το παράδειγμα νιούμου για να ζωντανέψει έντενη ο τόπο κίσου…
Ο Βασίλη ατσαιρέντζε πλέα .
Τσαι έμε περήφανοι για το ότσι ένι νιού τα γρούσσα τσαι ένι βοηθού τθαν αναβίουση σι .
Βασίλης
Παράστσι τσαι Σάμπα– του Αουνάρη
:Α Τσακωνοπαρέα …
Νιουρίαμε τα φωνά τα Βασωνιά:
«Γουναίτσε, κουρούνε, Κια έτθ'έγκουντε;Τουρ ατςοίποι σε σκοτούκαει , γιουρίστε κίσου.»
Γιουρίαμε κίσου.
Ο 'μαει νιουρίζουντε κατά κια να δούμε…
Μαθήκαμε ότσι
Σκοτούκαει τουρ ατςοίποι απανούσε από το νεκροταφείε τσαι δούκαμε κατά 'πά .
Σαν εσούκαμε οπά οράκαμε τα συντέλεια.
Όλοι τσαπρουτοί, άλλε με νία χέρα, άλλε μ'ένα πούα.
Ψαφήκαμε ογή τσ'οπά τσ'ερέκαμε του διτσοί νάμου .
Εζάκα τσαι σ'οράκα όλοι .
Τρομά να σι νιουρίσου.
Έκι ορού γκανένα, αλλιά χέρε αλλιά πούε, αλλιά 'μαλοί, αλλιά τσιουφάλε….
Μπαλήκα τα τςέρβα του αϊθή μι του Γιάννη τσαι σ'άγκα .
Έκι ο μιτσούτερε τσαι μι ήγκιαει παρείντα γιάκεινη σε μπαλήκα τσαι σε φορέκα .
Εχάκα τα δικά μι τθο σκολείε, τσαι μπαήκα τάτσου τσαπόλυτε .
…Να έμε αγακητοί τσαι βα έχουμε υγεία θιλενάδε τσαι θίλοι …
…………..,Εμέ Νιούντε Τσακώνικα ………..
……………Μιλάμε Τσακώνικα ………….
Παράστσι τσαί Σάμπα - Αγούστου: Α Τσακωνοπαρέα.
—Αλλά όπφου τσαί να ένι, εκιού εσι καλύτερα Θανάση, ο'νι έτρου;
Ρωτήτσε ννι α Αφέντρα.
—Σα καλύτερα , απογήτθε ο Θανάση.
—Μαγάρι να δεί ο Θεός να έσι κά.
Θα τθάρε Θανασάτσι μι.
Θα ποίερε κουράγιο να μόλερε το γάμο να μι καμαρούερε πφι θα φορήνου το στεφάνι…—Να οράου….
Άμα τσαί μπορέου τσαί ότσι αλεί ο γιατρέ…—Ανέ ο μόλερε ο θα βάλουει στέφανα πέτσε α Αφέντρα.
Εκιού έσι ο δέφτερε  αφέγκη για σ'εννεί… Θα ντι θιλίουμε τα χέρα τσαί εζού τσαί ο  Γρηγόρη….
Αλλά βρε Θανάση ο 'σι δίου ννι έκειννι το χιλιάρικο πφι ννιε 'τάτθαει… Ο 'σι δίου σι εκιού με τα χεράτζα ντι;
Κα σι επσι έχου κάτου από το προστσέφαλε;
Όπφουρ έκι αούα ένταοι, έκι παλαίγκα να οράει κια ήγκιαει οι παράδε καταχωνιαστοί.
Αλέστα έκι να βάλει τα χέρα σι κάτου από το προστσέφαλε…
Υγεία θιλενάδε τσαί θίλοι τσαί να ννιλήνουμε τα γρούσσα νάμου.
Παράστσι τσαι Σάμπα – του Μάτζη : Α Τσακωνοπαρέα.
—Τσαι όνι στεφανουκχουμένα;
Εζού θα ννι αμποϊδίσου μαθέ;
Ούτε πφι με 'ρωτήκαει μαειδέ θα απογηθού.
Κα θα πεί να σιάξει τα ζωή σι .
Νέα γουναίκα ένι νεουτέρα από σενίου.
Το μόννιου πφι μ'ένι κειράζουντα ένι το ότσι ό'νι αφήνα τα καμπτζία να μόλοει να σ'ορήνου.
Από τσι εχάτθε  ο δικό μι άντρωπο Στέλιο εκλείτσε τσαι το κονάτσι μι .
Επέτσε ένταοι όα μπιστικά, σάματσι σ'έκι αούα σε ατςίτερε συτζενή σι , ούγοιε ό'κι έχα.
Ο Στέλιο θεωρέτσε ότσι έκι α ούρα να αναφέρει έκειννι για ούγοιε έκι φερτέ.
—Έτρου ένι, πέτσε, οι ατςοίποι είννι ρημάζουντε αμα τσαι χηρέψωει τσαι του γουναίτσε σ'ένι παρείντα ότσι κλείτσε το κονάτσι σου .
Ένταοι έμαει  αούντε τσαι με το κολέγα μι το Σάββα τον Απανομίτα σάμερε τα σύνταχα.
Ένι τσαι έτενη χήρο σαν τσαι σ'εννίου, ένι έχου τσαι δύου φαννίλια.Έτενη ένι θαασοοριηκούμενε χειμωνικό καουτσαίρι τσαι γκανένα ό 'νι κίσου να ξοικάξει τα ορφανά.
Παράστσι τσαι Σάμπα  του Σερικχή τσαι  του Αουνάρη :ΚΟΥΙΤΕ από το βιβλίε «ΚΡΑΥΓΗ».
Μιτσά μι Θωμαή ..
Να έσι κα τσαι να νιουρίζερε ότσι έμε πρεσσιού περήφανοι για σ'ετίου
Θωμαή
Ενεί έμε κχοντούκχουντε νιούμου τθον Γκόρφο νάμου,
Πουλία φοζατθά δίχως φτερά.
ΕΜΕ δροσίζουντε τ'αλμυρά αβάτζα από τα δάκρυα νιούμου.
Έμε στρούκχουντε πούπουα από χουιτοί.
Τθουρ στεγνουτοί φλέβες του λαιμού.
Τθουρ ορφανοί χούφτε τα στοργή .
Ογή Σταυροί, οπά Σταυροί, μνήματα δίχως πάκα,
Στσελετουτοί οι ζωντανοί, τα κόκαα τθα λάκα .
Ογή Σταυροί, οπά Σταυροί , μνήματα δίχως γράμμα
Κιάστε χορέ οι ζωντανοί με του σκωρετοί αντάμα
Α φρίτση του πολέμου θιλενάδε τσαι θίλοι
Παράστσι τσαί Σάμπα  του Γενάρη τσαί  του Φλεβάρη .
Παπαδιαμάντη : α νοσταλγό .
Διαστσευή τσαί  γραφτέ τθα Τσακώνικα από τον Πάνο Μαρνέρη .
………….Εμέ Ννιούντε Τσακώνικα ………Μιχάλης, Ελένη .
—Είννι πιο μακρία αλλά είννι έχουντε πρεσσά κουκία, απογήτθε ο νέο.
— Τσαί εννεί έμε έχουντε ατςά δέναννη, πέτσε α Λιαλιώ τσαί διπλασιάε το ζήλε σι για το τράβημα τθο κουκί..
Ννία ούρα τσαί  κχοντούτσε το τσυνήγι.
Το φεγγάρι έκι έγκουντα πρός το γέρμα σι.
Ένα βούλε έκι ννιούμενε αλάργα, έγκειννι έκι το δεύκιεριου κάλεσμα σι.
Το τσυνήγι έγκειννι έκι οννοιάζουνται σαν ένα ατςέ χταπόϊδι να τσυνηγήννει  τα μαρίδα τσαί σαν  το Δελφίνι  να τσυνηγήννει τα ζαργάνα.
Α ατςά Βάρκα έκι στσίζα τα τσύματα  ογλήγορα με του ρυθμιτσοί τσινήσε από τα κουκία τσαί ο θράβαλε πφι ήγκιαει ποίντα,άμα ήγκιαει χκιουπούντα τα θάασσα, οννοιάζουντα έκι, σαν κούε τα θασσέ…Το μιτσή βαρκούλι, στσεδόν αθόρυβο, σαν φελέ, πφι τα κουκία σι ήγκιαει ννιούμενα σαν χάϊδι, όπφου το θίλημα από το τσύμα με ταν άμμο.
Τςάχουντα ήγκιαει τσαί τα τσύματα μαζί σι για βοήθα τθα προσπάιθα σι τσαι  γιά συμπαράσταση…..
Θιλενάδε τσαι θίλοι υγεία τσαι αγάκη του καρδίε νάμου τσαί ανέ
ΝΝΙΛΗΝΟΥΜΕ ΤΑ ΓΡΟΥΣΑ ΝΑΜΟΥ: όα ταν ούρα, πάσα μέρα….
………….Εμέ Ννιούντε Τσακώνικα………..
Παράστσι τσαί Σάμπα – του Αουνάρη .
Παπαδιαμάντη  .
…….Εμέ Ννιούντε Τσακώνικα……Αναστασία.
Παράστσι τσαί Σάμπα – Του Αουνάρη : Α Τσακωνοπαρέα.
Έτεοι του γεράδε έκι θέα να οννοιάσει α χήρα Π.Χ.
Όπφουρ έκι ο τάφο νεοχκιστέ, με ογροί ακόννη αρμοί, ννία καουτσερινά αργακινά α γρία  Επαρχίνα με συντροϊθία τα μιτσά Αφέντρα πφι έκι δωδεκάχρονε τσαί δεύτερε σι ανηψιά τσαί ννι  έκι αγαπούα, όπφουρ ήγκιαει γιουρίζουντε από ταν άμπελε, λίγο μετά το κάτσαμα του ήλιου τσαί με τα κοϊθινάτζα κρεμαστά από τουρ αγκώνε σου,περάκαε απότσου από το  νεκροταφείε.
Μπάκαει τάσου τθο νεκροταφείε για να οράει α γρία το μνήμα σι.
—Ορή Αφέντρα, όρα κιά θα μι βάλουει άμα σκωρεθού!!!
Το σιατέρι ξοικάε με τα άδολα ψίλια σι δίχως να φοζατθεί.
—Τσι ομορφούλι μνήμα πφι θά 'χερε τσεία, μιτσιούλικο  μιτσιούλικο όπφουρ ένι!!!
—Μ'άγκαει μέτςα, απογήτθε α γρία, μα ο 'ννι ννιουρίζα άμα τσαί θα χωρήνου…Έμα θέα να κχαμπάου κάτου, να τσαπρουθού τσαί να τεντωθού για τα κά.
….Ανέ έχουμε υγεία τσαί ανέ ννιλήνουμε τα γρούσσα νάμου…
…………Εμέ Ννιούντε Τσακώνικα…………
……….Μιλάμε Τσακώνικα ……..
………Εμέ Ννιούντε Τσακώνικα……..Αναστασία
Παράστσι τσαί Σάμπα – του Απρίλη : Α Τσακωνοπαρέα:
Παπαδιαμάντη :Α Χήρα του Νέομάρτυρα
Ο ήλιε έκι κατσατέ τσαί έκι καγκιούκχουντα.
Ο Γιάννη  ο Μουτζούρη, με το ονάρι σι ποτσουτέ καλίζα τσαί  κχριανίδε, έκι γιουρίζου από τα χούρα σι.
Από τον Μακρυού άμμο τθο χειόθασσε έκι μπαητέ τθο μιτσή σιννί όρπα τθα  Λεκά μνήματα του νεκροταφείου, ούγοιε έκι ερικχούμενε τθα δυκικά μερία  από το χωριουδάτσι.
Το νεκροταφείε έκι έχουντα από τα ννία μερία τοίχο ούγοιε έκι χκιστέ πρόσφατα από το δήμο .
Το φεγγάρι έκι φουκίχουντα το σουρούπουμα.
Τάτσου από το μιτσή νεόχκιστε τοίχο ο τσείε Γιάννη οράτσε ννία απότσια να στέτσει τάνου από ένα τάφο τσαί να ποίνει γονακίσματα, σάματσι έκι σκάφου τα  μικρά μουχλιαστά γής.
Ννιέ κάνε παραφάγκηση.
Εστάτθε για λίγο τσαί ξοικάε.
Απέ φωνηάε το ονάρι σι να σταμακήσει.
Το ονάρι σταμακίε τσαί ο τσείε Γιάνη δρανήε κατά τον πόρε του νεκροταφείου.
Τςεί χρόνου ήγκιαει περατοί από τότθε πφι έκι σιαχτέ ο πόρε τσαί το ένα φύλλη έκι ξεχαρβαουτέ  τσαί τσιτατθέ καταγής…
Να ννιλήνουμε τα γρούσσα νάμου τσαί να έχουμε υγεία .
……..Εμέ Ννιούντε Τσακώνικα ……..
Γ) Εζού τσι ντ'επέκα Σιούλα , ιντερνέτι , εκιού νιε βαφκίερε μαραφέτι
Σ) Ας αλήουμε ότσι εζού νιε πέκα λάθος έκειννι , αμ το άλλιου , του κουμπούρε ;
Κομπιούτερ νι είνι  αούντε  , παρασάνταλε …
Γ ) τσαι εκιού κια  μαθήτσερε πφου σι 'νι αούντε ;
Μαθήτσερε δύου  λέξε τσαι με έσι ποία το πονηρέ .
Σ )  Μόντουμ Παρλιακό μόντουμ….
Γ ) Τσι να αλήου  Σιούλα χαλάλι ντι με φορέτσερε γυαλία ….
Ο 'σι αούα μι θα ανοίτσερε τσαι εκιού πφου νιε πέτσερε ;
Σ ) Άβα άειδα ο 'μα έχα  ..
Γ ) Γιατσί βρε θιλενάδα αφού σε έσι αρίκχα αμέσως να βοηθήνερε  τσαι ενίου , το  παρλιακό ντι .
Γ )  Γιατσί βρε κολλέγισα άνοιτσε τσαι εκιού να έχουμε κολλεγία τσαι τθο βιβλίε τα μουτσούνα …
Γ ) Αφού όλοι νι είνι έχουντε  βρε Σιούλα ;
Γ ) Τσαι α Σπύρενα ένι έχα τσαι  α Κώστενα , α Παναγιώτση τσαι α Θανάσενα .
Σ) Μωρε μπράβο  !
Ταν άβα μέρα συνταχούλια .
Σ)  Γιαννού εεε Γιαννού , Γιαννούξερε κια έσι βρε..
Μπάε  τάτσου                   να ντ' οράει ο ήλιε νια γουλία … Θα μουχλιάρε  τάσου, τάσου
Γ ) να Σιούλα σούκα, σούκα  να ποίου ένα λιούκο τσαι εκάνα.
Άκο  λιούκο ..
Γ ) Ο 'σι αούα μι εκιού σιγανοπαππαιδά να μπάτσε έσι έχα τσαι εκιού μουτσουνόχαρτε  τσαι μ' εσι κοροϊδέγκα βρε διβεγκιστά …
Σ ) Ο 'σι αούα μι έγκεινη όλιου νι εστσέφτερε μοναχά ντι  ;
Σ ) Ξέρα ένι , ό'νι κόφου ντι τσαι τόσιου πρεσιού , σα παραφάγκηση με  ένι  παρήντα ….
Γ ) Έσι έχα τσαι εκιού, ο 'νι έτρου ;
Ντ' εκιάκα …
Σ ) Τσι  εκιάτσερε βρε τσι εκιάτσερε ;
Παράστσι τσαι Σάμπα – του Αμάη  .
Κουιτέ : από το βιβλίε «ΚΡΑΥΓΗ» .
Σταματού Φχαριστούντε σιάτη μι .
…………..Εμέ Νιούντε Τσακώνικα ……..Σταματού
Παράστσι τσαι Σάμπα – του Αμάη : Α Τσακωνοπαρέα.
Αγάλι αγάλι 'χκίαμε το τσεάρι νάμου, τάνου τθα βρονταήματα τα παλιά τσελή.
Α μάτη μι α τσυρά Κώσταινα ο μπαήτσε ποτές τθο τόπο του σκωτουμού .
Έκι ξημερουκχουμένα τθα τσέα τσαι τθο νεκροταφείε, έκι έχα χατέ τον άτσωπό σι, τα τσία παλληκάρια σι, τσαι σ'έκι νοιρογούα .
Τθο Νιόκαστρε ένι θέα να ζάου,
Πφι πολέμοι είνι γινουμένει
Να οράου το Κώστα μι πφ'εν'πολεμού
Μαζι
Με τουρ υζοί
Νίου νιε'σι Θανάση, Γιώργο, Περικλή τσα'εκιού καημένε Κώστα.
Ωχ καμπτζία μι τσαι φαμελιά μι,κακό πφι επαθήκα α έρμο…
Ποίερ ένι πορού να μην κατσάει προσοχή πουρτέσε σ'έντανη ταν τεράστιε γουναίκα!!!
Εχάτσε τον άτςωπο σι τσαι τα τςία σι παλληκάρια, τσαί πάλι στάτθε ορθά ..
Γιαταγάνα ( Τίγκλια) : Του Πάνου Μαρνέρη.
Θόδωρε Τίγκλια του Λία νή Γιαταγάνα.
Ο Γιαταγάνα έκι αϊθή τα μαμού μι τα Λίαινα.
Εζήτσε νία ασκητικά ζωά.
Τθα νιάτα σι έκι δουλέγκου τθα ορυχεία του Λαυρίου.
Ύστερα από  ερωκικά απογοήτευση ζαλέε ταν ερηνία τσαι μοναχικά ζωά ..
Το πρώκιου σι στέκι έκι  τθο Τρίτσερι, το Δεύκιεριου τθο Καόγερε τσαι το τρίτε τσαι τελευταίο τθαν Αχρά τθο Γαβρόρεμα .
Έκι έχου τσαι το παράνουμα, Παλαβοθόδερε.
Κάθε άλλιου πάρα παλαβό έκι .
Έκι ένα πρεσιού προοδευκικό άντρωπο .
Χκηνά έκι έχου τάν καλυτέρα Ράτσα τσαι το μαντρί έκι τρίπατε.
Έκι έχου βούευσαι μελισσάε.
Το Μελισςομάντρι έκι τάσου τθα μισά το Βράχο τσαι μόνιου ετήνε έκι μπαήνου.
Ελήε τσαι χαρουπίλε σε όλιου το Γαβρόρεμα ούγοιε έκι έχου τσεντρουτέ ο ιίδε.
Έκι κάμου με του βούε σι τα Λούτσα τσαι έκι πφείρου σίκαλη .
Έκι έχου  στέρνε νία ογή κοντά πφι έκι αραμού τσαι ταν ατσά πφι έκι ποκίχου τα χκηνά σι τσαι του Βούε.
Ογη πφι έκι αραμού νι έκι έχου χκιστέ ό ιίδε .
Έκι έχου ανοιτθέ κχραΐα πφι έκι χρησιμέγκα σαν αποθήτση τσαι έκι κιούφου το χειμωνικό.
Το δε καουτσαίρι έκι κιούφου ογή ψεά για να αρίτσει αέρα.
Έκι έχου νία θερίε συντζά πφι όλοι έμαει έχουντε φαητέ τα σιούκα σι, τσαι  ένα πανέμορφο κράμα .
Έκι οικολόγο τσαι έκι έχου σέβας για τον  τόπο .
Έκι έχου μποιτέ πρεσσά αντισώματα .
Νία βοά πφι εγκρενίστε νι εκόφτε α βουτάνα .
Ννιε άβε α τσεία μι α Στρατηγού με σαμαροτιαϊθία τσαι για αντισηπτικά σκόνη, στουμπανίε ένα Κοτρώνι τσαί τα σκόνη νιε βαλήτσε τθα πληγά .
Νι έμα αγαπού διότσι έκι γεμάτε καωσύνα τσαι να μου έκι θιλέγκου ,σιούκα, Βότσηου, τσαι μουστόκιτθα.
Αιωνία σι α μνήμη ..
………..Εμέ Ννιούντε Τσακώνικα……..Μιχάλης Μαν.
Παράστσι τσαί Σάμπα – του Δετσέμπρη : Α Τσακωνοπαρέα.
Παπαδιαμάντη  :Α νοσταλγό :.
—Ο 'ννι φύα  από σ'ετήνε παρά μόννιου έννι γιουρίζα τθον τόπο μι.
Έννι έγκα να ερέσσου του γονείε μι.
Άμα τσαι ο τσείε Μοναχάκη μόλει τθον τόπο μι  να μ'ερέσει, καού παρίου… Ένι ννιουρίζου ότσι ποτέ ο θα ννι προδού, αλλά ένικαν νιουρίζου όμως,  το ότσι: ο 'ννι πορούα να ζήου  τθαν ξενικία.
Ο νέο ο 'κι πορού να ννι κιστεί..
Ννι ήγκιαει συγκιούκχουντε οι ουϊθίουνε, ότσι α γουναίκα έκι δόλιε τσαί ετήνε έκι το θύμα.
—Ένι δενατέ, πέτσε ννι απότομα να μην ντ' αγάπήτσε γκανένα χουριστά;
Να ννι έσα θέα τσάι εκιού μπρου στεφανουθείρε νή τσαι υστερούτερα;
Α Λιαλιώ αναστενάε βαθία τσαί πέτσε:
— Ααχ ναί ναί… Να ντ'αλήου ταν καθαρά αλήιθα,έτενη πφι μ'έκι θέου τσαι ννιέ 'μα  θέα τσαι εζού..Είννι έδαρη έγκουντε έξε χρόνου πφ' εφύτζε τσαι ννιέ φαήτσε α κουβάνα θάασσα, το παπόρι πφι έκι ταξιδέγκου βουλιάε, αλλά σούντα πλέα, γιατσί μ'έσι ρωτού ένταοι όα;
Ανέ έχουμε υγεία τσαί καώς να ξημερουθούμε θιλενάδε τσαι θίλοι….
Παράστσι τσαι Σάμπα – του Οχτώμπρη
Θωμαή τσαι Σιούλα  : Του Πάνου Μαρνέρη .
Σ: Θωμαήηηη Κια τθα κομμάκια έσι;
Θ:Ογή έννι
Κια τθα καταγκρένια να ζάου.
Σ:Ο 'σι αούα μι βρε διβεγκιστά, μυστικό νι έσα κχοντούκχα;
Θ:Τσι πράμα βρε Σιούλα ….
Σ:Αααα έσι ποία ότσι ό 'σι καταβαίνα τσιόατες ….
Θ:Τσι να κατάβου… Τα νύχια μι θα ζουνιστού;
Σ:Βρε να μη ντ'αλήου έδαρη, μπρού οράρε τον ήλιε έσι ορούα τα γειτόνισα τσαι εκιού μι νιε 'κχοντούτσερε μυστικό;
Θ:Ουουου, ο θα μπάλου άκρα μέ σετίου, θα νι ξεστομίσερε
Νή θα ζάου να ποίου γκανιά ιδουλεία , ορή ταν ασικρία έμε έχουντε τσαι εκλογέ τσαι ό'νι προφταίνα να ποίου τσίπτα .
Σ:Έα τα όγια μι ντέεεε , έα τα όγια μι ……
Θ: Ουουου θα μι ζουρλίσει…..Τσι να μόλου τα όγια ντι ο 'σι αούα μι;
Έμισε ούρα έμε κουβεγκιάζουντε τσαι άκόνη να
Συννονοηθούμε…..
Σ:Βρε έσι τσαι εκιού τάσου τό ψηφοδέλτι
Τσαι ο πέτσερε μι τσίπτα;
Θ:Έα βρε γειτόνισα, όλοι νι είννι νιουρίζουντε.
Σ:Όλοι ξον από 'τα γειτόνισα ντι
Θ:Αν ένι γιάγκεινη πφι μ'έσι σταμοδέρα έσι έχα δίτσιε…
Σ:Ο 'σι αού μι ως πόσοι να ψηφίσου;
Θ:Σάματσι έννι νιουρίζα τσαι εζού – μπερ έσι αούα…
Σ:Τσι  βρε Θωμαή, εζού ετάμα σε γκανιά δεκαρία….
Θ:Τσι εμποίτσερε ;
Σ:Ετάμα σε γκανιά δεκαρία μπορεί τσαι πλέτεροι .
Θ:Χαχαχα για δέημα έσι .
Σ:Τσι να ποίου α έρμο νία χαρά αντροίποι είννι όλοι….
Θ:Ένι πρέπουντα να ζαλέτσερε…
Σ:Τσι να πρωτοζαλέτσου… Ανέ 'μα νιουρίζα άκια να βάλου τσαι εζού..
Ορή κα πιτυχία να έχερε θιλενάδα τσαι γειτόνισα
Θ:Φχαζιστούα γειτόνισα μι, τσαι το ψήφο ντι έσι νιουρίζα κιά θα νι ξερίσερε…..
Σ:Νιουρίζα νι
Έννι
Ο 'ννι νιουρίζα ……
Θιλενάδε τσαι θίλοι τσαι κα πιτυχία σε όλοι ….
Παράστσι τσαί Σάμπα – του Σετθέμπρη : θωμαή, Σιούλα, Σταματού : του Πάνου Μαρνέρη.
Παράστσι τσαί Σάμπα – του Σετθέμπρη : Α Τσακωνοπαρέα.
Θωμαή,Σιούλα, Σταματού  : του Πάνου Μαρνέρη.
Σ:Βρε γουναίτσε έτενη ο ιδάσκαλε μπαλήτσε να μου τα σγάρα σάτσι….
Θ: Τσαί μποίτσε ο έρμο  τσαί έτενη;
Μ:Αααα ο 'σι αούα σι κά, τσαί μποίτσε ο Χριστσιανέ;
Σ: Αμ ο μποίτσε γκάνα κακό ο άραχλε, παλαίγκου ένι τς'έτενη για το καλέ τα γρούσσα .
Θ: Τότθε τσι ννι έσι σταμοδέρα βρε θιλενάδα;
Μ: Αμ τσαί να αλήνερε εκιού, αφού όλοι ννι έμε έχουντε τας'τα καρδία νάμου τς'εκιου πλέκει ερίου..
Σ:Ένα ιδάσκαλε έμε έχουντε, να μη ννι αγαπήνουμε;
Θ: Ααα ο θα ζάμε κα μπίτι για μπίτι, ενάτθερε ένα ματαλίστικο, ννία έτρου ννία αλλίου…..
Μ: Ννι έμε αγαπούντε τσαί εννεί αλλά τσαί έτενη να μου ένι αγαπού τσαί χκιμού, βήμα ο 'νι ποίου δίχως εννεί…
Σ:Τσι ωραία βρε γουναίτσε περαήαμε τθο Γιαλέ, χρυσοί αντροίποι..
Θ: Εκιού να σ'ορήνερε.
Μ: Τσι περιποίηση ο 'τθε αούντε μι;
Σ:Να ένι κα ο ιδάσκαλε, να έχει ο Θεός κα, να μπάτσε τσαί όλοι μαζί ποίουμε κάτσι για τα γρούσσα.
Θ: Χαλάλι ντι βρε θιλενάδα, αφού α Τσακωνοπαρέα ένι ννία γροτθία μαθές, όλοι είννι έχουντε να ννι αλήνωει…..
Μ:Εζού περαήα πρεσσιού κά, οι αντροίποι νά μού  ξυπητερήκαει με το παρατάνου,τσαί τα καμπτζιούλια πφ' αβήκαει μέρη, ζωή να 'χωει, καταχαρετά.
Σ: Ιδάσκαλε, εζού ντ' έννι  τςουτςουλίζα έτρου να ντί ποίου να πεισμούρε τσαι του χρόνου με το καλέ να ποίουμε σαράντα δώδεκα γιορτέ εννεί θα έμε δίπα ντι…
Θ: Να ένταοι μ'έσι ποία τς'έννι έτοιμο να βάλου τα βάμματα..
Μ: Τσαί εζού να μα το Θεό έτοιμο έννι.
Σ: Ορή, ορή τα παραλιακά, βούετε ννι  από όρπα χάμου γιατσί εζού πρώτε θα σι σπουρίξου..,
.Υγεία θιλενάδα τσαι θίλοι καλέ Χινόπωρε τσαι καλέ Χειμωννικό.
…………Εμέ Ννιούντε Τσακώνικα ……..
Σγάρα: πρόλοβος πτηνών
Παράστσι τσαί Σάμπα – του Σερικχή  τηγάϊδι μη κηγάϊδι του Νέλου.
Παράστσι τσαί Σάμπα –του Σερικχή : Α Τσακωνοπαρέα.
Κηγάϊδι νή (τηγάϊδι) του Κότσυφα: Του Πάνου Μαρνέρη.
Το κηγάϊδι του Νέλου ένι  μέτςα Νόκια από το κηγάϊδι του Κώτςου.
Έκι πρέπουντα να έκι ανοιτθέ από το Γιάννη Κότσυφα τον παππού του πρώην δημάρχου.
Ννιέ κληρονομήτσε ο υζέ σι Παναγιώτη.
Ο Παναγιώτη Κότσυφα ( Νέλο) έκι έχου τςεί υζοί :
Γιάννη ( Πρώην δήμαρχο), Μήτς (Αρβύλα) τσαι Νιχάλη.
Έκι έχου δύου σιατέρε: Τα Νίτσα τσαι τα Θοδωρούλα .
Έκι τσαί ετήνε,όπφου τσαι όλοι οι άλλοι,  ένα καλέ νοικοτσιούρη.
Ούγοιε του χρόνου έτεοι έκι έχου δικό σι κηγάϊδι έκι καλέ νοικοτσιούρη τσαι δίτσαια, διότσι το ύο έκι τσαι ένι ένα από τα πιο πολύκιμα αγαθά.
Έκι πρεσσιού καλέ καλε τσαι εργακικό άντρωπο.
Έκι έχου τσαι ένα ωραίο κάλυε πφι ννι έκι  νοιτσιαστέ από το τσείε μι  Στράτη  Μαρνέρη.
Έδαρη τσαί έγκειννι το κηγάϊδι ένι απαραματέ έτρου όπφου τσαι τ' άβα δίχως ζωή, δίχως αντάρα με συντροϊθία μόννιου το αναμεταξύ σου.
Να έμε κα τσαί να έχουμε υγεία θιλενάδε τσαι θίλοι.
…………..Εμέ Ννιούντε Τσακώνικα………..
Παράστσι τσαί Σάμπα – του Νοέμπρη : Παπαδιαμάντη : α νοσταλγό .
………Εμέ Ννιούντε Τσακώνικα…….
Παράστσι τσαι Σάμπα – του Νοέμπρη : Α Τσακωνοπαρέα.
Διαστευή τσαί γραφτέ τθα ΤΣΑΚΩΝΙΚΑ από τον Πάνο Μαρνέρη…
Ο 'κι πορούα να ζεί, έκι αούα α Λιαλιώ, αλάργα από του γονείε σι.
Τσαί έτρου έκι α αλήιθα.
Από ταν πρώτε αμέρα του ξενιτεμού σι  α καρδία σι ννι έκι μοζούα, ννι εκόφτε α όρεξη,τσαί α όμορφο σι σούκχα  έκι αρίκχα   ννία ωχράδα.
Αλλά ο τσείε Μοναχάκη ννιέ δούτσε να κατάβει ότσι ό 'κι ποίντα να φύτσει, ακόννη ο κάνε.
Ννι έκι αού ότσι α γουναίκα ένι πρέπουντα να ένι δίπα τθον άτςωπό σι.
Ννι έκι αού ότσι ο  ορθόδοξε γάμο ο 'κι μόννιου για να πληθαίνει α αντρωπότητα, αλλά για ταν αγάκη τσαι το σεβασμό τθο αντρόγυνε, τσαί ννι έκι κχαμπαΐχου ολάτσερα κχαμπαΐστά από τα παλαιά τσαί τσινουρτσία Διαθήτση.
«Κόκκαλε από τα κόκαα μι….Πετσί από το πετσί μι….Τσαι ο Θεό  σε στεφανούτσε για να μη χουρίζουει… Τσαι ότσι ο άτςωπο ένι α τσιουφά τα γουναιτσή» τσαί άβα πρεσσά .
Ετήνα έκι γκριούφα τα σούκχα σι τάσου του πάμε σι τσαί με τουρ άκρε από το μαγκήλι σι έκι ψαίνα τα δάκρυα σι.
Υγεία χαρά τσαί αγάκη σε όλε τον κόσμο θιλενάδε τσαι θίλοι….
Παράστσι τσαι Σάμπα – του Σετθέμπρη : Α Τσακωνοπαρεα.
Μαντρί Σαράντου Παπαϊδά : του Πάνου Μαρνέρη.
Οι τςεί αϊθήνε ανταμούκαει τθα Σέα τ'
Ανάγκια τθα Παλιόχωρα τθα παινευτά τα χώρα
Έτζε αιθή τς' αγνάντεψε , τθό ξέφωτε τθα Σέα
Τσ'αν είνι πενήντα εκατό άρε σι μοναχό ντι …..
Κάκια ογή θα ήγκιαει τσαι οι τςεί αϊθήνε, ο Κώστα, ο Αλέξη τσαι ο Γιώργο, τότθε με τα δεύτερε συντέλεια τα Παλιόχωρα .
Γνωστά τα τραγούϊδα τα Παλιόχωρα με τουρ αδελφοκτόνοι αϊθήνε .
Ο Σαράντο έκι ο τελευταίο πφι εκάνε τα Σέα τσαι εσιάε το μαντρί σι τσαι το κάλυε σι .
Ο Σαράντο έκι Προβατάρη.
Κατά πρώκιου έκι αραμού τθο Τσουμία .
Αν τσαι έγκεινη ένι νεόχκιστε, πιο νέο από τ'άβα, βροντάτσε κάλυε
Τσαι μαντρί .
Ό 'κι
Ογή να νι
Δεεί τα μιτσά σι πληγά.
Α πληγά κχοατσιάε τσαι νιε σαπριαήε το κορμό …
Παράστσι τσαί Σάμπα – του Αμάη .
Ερήνη τσαί Θωμαή  του Πάνου Μαρνέρη.
Εμέ Ννιούντε Τσακώνικα………
Παράστσι τσαί Σάμπα – του Απρίλη :Α Τσακωνοπαρέα
Ερήνη  τσαι Θωμαή  Του Πάνου Μαρνέρη.
Θ: Χριστέ Αναστάτθε Ερήνη τσαί χρόνου πρεσσοί για τα γιορτά ντι…
Ε:Τθ'αλήιθα Αναστάτθε θιλενάδα τσαί φχαριστούα ντι πρεσσιού….
Θ: Πφουρ επεραήερε του γιορτέ παλιά μι συμμαθήτρια .
Ε: Ννιά χαρά, ωραία Θιλενάδα μι, τσι να ντ'αλήου, μαζούμαει όλοι νάμου, εζάκαμε τθον επιτάφιλε, τθαν Ανάσταση, τθο γλέγκι…..
Θ: Οπά τον Άγιε Γιώρτση ο 'οράτθερε, ξον τσαί  ανέ ο οράκα ντι….
Ε: Ο Ζάκα Θιλενάδα, δόξα νάχει τ'όνουμα σι..
Θ: Ο 'σι αού μι τθα γιορτά τα Τσακωνοπαρέα θα ζάμε;
Ε:Θιλενάδα μι, ννιάε μι κά,μπορεί να χάνου γκαννιά Γιορτά ογή τς'οπά  αλλά τα γιορτά τα γρουσσέ ποτές.
Θ: Χαλάλι ντι βρε Ερήνη  τσαί εζού ννία από τα ιίδα.
Ε: Ο Θα ζάου να καμαρού τα καμπτζία νάμου μαθέ;
Θ: Τσαί εζού  Θιλενάδα μι πάσα βοά σ'έννι καμαρούκχα τα αλώβουτα.
Ε:Ορή όα τα καμπτζιούλια κολλέγισα μι, το ένα καλύτερε από το άλλιου .
Θ: Να μην αβασκαθούνει  τα Καμπτζία όα, τα Τσακωνόπουα  τσαί οι Τσακωνοπούλε νάμου..
Ε:Ορή κακότθο, ένταοι τα καμπτζία θα κχοντούνει τα γρούσσα ζωντανά,  να μη χαϊθεί..
Θ:Ο Θεός να σ'έχει κα, καμπτζιούλια,  γονείε τσαί ιδασκάλοι,  να μη σταμακίσωει.
Ε:Ορή έατθε να μαζουτθούμε, τθο θεατράτσι ν'ανταμούμε..
Θ: Ήσυχα όλοι να κατσάμε, τα γρούσσα νάμου για να ννιάμε.
Εμέ Ννιούντε Τσακώνικα………….
Παράστσι τσαί Σάμπα – του Γενάρη : Α Τσακωνοπαρέα
Κάψα
Καΐα
Κάψο
Καψούκχου—ούκχα—ούκχουντα
Κάλυε
Καλιούτςι
Κανάϊδι
Κχιαούα
Κυλίνι
Κιμέρι( Κιμέζι)
Κίρμουλε
Θα έχουμε κάψα ταχία
Καΐα ένι ποία σάμερε
Α καψο Θωμαή ένι έχα βάσανα
Καψούκα τθόν ανήφορε
Τθο κάλυε θα απατζιάσουμε
Έχκία ένα καλιούτςι να αραμάου
Δέει τον έριφο με το κανάϊδι
Ννία κχιαούα με ντούτσε τθα τσιουφά
Στρούε το κυλίννι
Κχάκχουτσε το κιμέζι( κιμέρι)
Ένα κίρμουλε ένι
Μη παραγκωνίζεται τα γρούσσα νάμου
Παράστσι τσαι Σάμπα– τουΔετσέμπρη : Κουιτέ  από το βιβλίε «ΚΡΑΥΓΗ».
……..Εμέ Νιούντε Τσακώνικα …….Μιχάλης
Παράστσι τσαι Σάμπα – του Δετσέμπρη: Α Τσακωνοπαρέα .
Τουρ  του μήνα  οπά πφι έμαει τσούντε, έννι θυνηκχουμένα  πφι ενιάκαμε το κούε να ρουκαλίζει.
Α Μάτη μι νι έκι έχα σε κακό .
— Μήτρο να οράρε κάτσι κακό θα ερέσει νάμου, ο Θεό να βάλει τα χέρα σι…— Πάψε, νιε μαούτσε ο αφέγκη μι, τσι είννι ένταοι πφι έσι αούα.
Του  του Δετσέμπρη μπάκαει οι Γερμανοί τθο χωριουδάτσι τσαι κατακρέβαει νάμου .
Βουκχιάνει, προύατα, χιούροι, κότθε.
ΤσΈμαει έχουντε τσαι εννεί ογδόντα προύατα .
Σε έκι φυάτθουντα ένα καμπτζί μαζί με τον αϊθή μι το Ντίνο .
Έκι μισαμέρι τσαι έμαει  τσούντε φασουλάδα τθα τσέα .
Εκάνε ένα καμπτζί  τσαι έκι φωνηάντουντα— Τσεία Ελένη—τσεία Ελένη.
Έτθα σιάτη μι τσαι όρα ποίερ ένι, πέτσε ο αφέγκη μι .
Ετθάκα τσαι εζάκα .
—Τσι ένι τςάχουντα;
—Κιά ένι α μάτη ντι;
Ρωτήτσε μι.
—Ογή απογήμα .
— Άλλε νι να μπαεί τάτσου, με πέτσε .
Να μη ματαμόλει πόλεμο .
……Μιλάμε Τσακώνικα ……
Α τσέα νάμου τελείως δατά .Τα πρώτε αργακηνά κατσάκαμε τθο Ξενοδοχείε .
Απέ ζάκαμε τα τσεία μι  τα Γεωργαντού .
Α τσέα σι έκι δατά αλλά ακατούσε έκι μαγαζί τσαι έκι ακείραχτε…Οπά αραμάκαμε πρεσσέ τσαιρέ έντεκα νοματαίοι .
Κείνα τσαι κακομοιρία.
Τα πρώτα κουμπάνια κάναει από τον Ερυθρέ Σταυρέ .
Έννι θυνηκχουμένα πφι έμαει τςούντε όλιου μπιζέλια .
Ο θα λησμονέου  πφι νία βοά μπαήκα τάτσου να κχρίσου τα σκουτέλια .
Σ'έμαει κχρίζουντε τάτσου από τα τσέα .
Τσιτάνει από του χέρε μι τσαι σε κατςούκα.
Κια να φάμε έδαρη τα μπιζέλια ;
Ψαφήκαμε ένα γιούρε τσαι ρέκαμε κάτσι παλιοπούματα.
Οπά έμαει τςούντε.
Θιλενάδε τσαι θίλοι τσι να πρωτοθυνητθού από τα τότθε βάσανα;
Πληγάε πφι ότσι τσαι βα ναϊθεί ο θα κλείωει ποτές, θα αραμάνει για πάντα ανοιτθοί .
Ανέ έχουμε υγεία θιλενάδε τσαι θίλοι τσαι αγάκη .
Πέφτα  του Αμάη  :  Τσακωνοπαρέα .
Πρώτε του Αμάη: του Πάνου Μαρνέρη .
Πρώτε του Αμάη σ'εξερίε τα μάγια για να κιάσωει…..
Ήγκιαει κιστήντε οι παλιοί ότσι τα μάγια ήγκιαει κιάντα τον Αμάη.
Ταν πρώτε του Αμάη  ο κόσμο ένι μπαήνου τθαν εξοχά .
Ένι μπαήνου ταν εξοχά για να γιορτάσει ταν άνοιξη , να χαρεί τα φύση τσαί να θαμάσει τάν ομορθία σι, με  τα  λαλούϊδα σι , το πράσινε σι.
Να θαμάσει τσαι να καοκοκιάσει ταν Ανάσταση τα φύση.
Α πρώτε του Αμάη ένι, επίσης παγκόσμιε αμέρα του εργάτα .
Το   καθιερούτθε τσαι εψηφήστε  από τα εργακικά σωμακεία δίχως τα συναίνεση από τουρ επιχειρήσε ότσι : από τα  του Αμάη του  οι εργάσιμοι ούρε θα είνει    ( οχτάωρε ).
Τα πρώτε του Αμάη το  λοιπόν τριακόσιοι χιλιάδε εργάτοι , από δεκατςεί χιλιάδε επιχειρήσαι , σε όα ταν Αμεριτσή  απεργήκαει  .
Το   επίτσεντρε έκι το Σικάγο πφι σε    ναμέρε τάσου οι απεργούντε από σαράντα χιλιάδε ενάτθαει εκατό χιλιάδε … Τουρ επόμενοι ναμέρε ενάτθαει επεισόϊδα αναμεταξύ ταρ αστυνομία τσαί τουρ απεργούντε τσαί ήγκιαει έχουντε  σκωτουτοί  τσαί πρεσσοί λαβουτοί.
Τθαν Αμεριτσή πφι ετσινήτσε έντανη α επανάσταση του εργάτα  , ου  'ννι γιορτάζουντε ννι  τθα πρώτε του Αμάη .
Α γιορτά του εργάτα τθαν Αμεριτσή ένι γιορτασκουμένα τα πρώτε εβδημά του Σετθέμπρη .
(  ) Ένι τσιτέντουντα πάντα Δέφτερα γιάκεινη ένι άσα  α μερομηνία .
Το χιούμορ του Τσάκωνα……
Ένα Τεριώτα εκχαράε από τον εργοδότη σι οχτάωρε… Τότθε ο εργοδότα απογήτθε με το: «Γρία φέρε τα ζέβα, ταν τέμπα, τσαί το κιφοπάννι..»  Αφού λοιπόν έκι Θέου οχτάωρε, άκια να ννι ζέψει τθο μαγγάννι σαν τα μουάρια.
ΧΡΙΣΤΕ ΑΝΑΣΤΑΤΘΕ, ΚΑ ΠΡΩΤΕ ΤΟΥ ΑΜΑΗ, ΚΑΛΕ ΜΗΝΑ,
Πέφτα  του Οχτώμπρη :από τα γιουρίσματα του Τσακώνικου γάμου .
Πέφτα  του Μάτζη .
Τσικνοπέφτα.
Τθα πλατεία Κωςτίνα τθα κάτου γειτονία τθο Τάσου Τερέ ανήμερα τα Τσικνοπέφτα.
Πέφτα τσαί Παράστσι – του Νοέμβρη : Α Τσακωνοπαρέα.
Θ: Λεκαρία μποίκαει τα ψίλια νάμου ως να οραθούμε βρε θιλενάδε.
Σ: Ο 'σι αούα τσίπτα, α ννία ογή, α άβα οπά, σκορπομπούλουκο ενάμαει.
Μ:Καούρ ερέσμαει το λοιπόνου κολλέγισε.
Θ: Τς'έτενη ο Τσακωνοϊδάσκαλε, αμάν πλέα…
Σ:Μπολιαρεύε Θωμαή….
Ζάτσε του πορείε σι τς'έτενη.
Μ: Σούτ, τσι άλλιου θα αλλήετε;
Ο Τσακωνοϊδάσκαλε ννία χαρά, εμού σκορκίατε, μον'καμουθήτθε από όρπα χάμου
Θ: Αμ τσ' έτενη πιο παλιά έκι γράφου, έμαει έγκουντε τσαί για γκάνα καφέ, έδαρη ένα μήνα περάτσε τσαί τσίπτα.
Σ: Ο Θεός να ννι έχει κα, αλλά ένα δίτσηε θα ντι δού Θωμαή…..
Μ:Όρα καημένα μη χάρε εκιού….
Να ννι δείρε δίτσηε….
Θ: Βρέ γουναίτσε, αλήιθα τς'απαλήιθα οργή ο ιίδε ο Θεό λησμονέτσε νάμου τσαί έμε ποίντε παράπονα για τον έρμο το ιδάσκαλε;
Σ: Έγκειννι;….
Κιά να ννι ματαλήερε… Από τον Αμάη να βρέτσει;
Μ: Κάτσι έλίε σαν κχακχαρέλια μαθέ τσι άϊ να μπάλωει
Θ: Έκειννι μόννιου, νή πφέ θα τσεραθούνει τα δεντρικά ολότελα;…
Σ:Οράκα κχάμποσοι να μαζούκχωει ελίε.
Μ: Έντενη ο τσαιρέ ένι για σέρι, βρε γουναίτσε όχι για ελίε μαθέ;
Θ: Άλε ννι κίσου κολλέγισα , για σέρι τσαί για άουνα μόννιου
Σ: Ήγκιαει αούντε οι παλιοί θα μόλει α συντέλεια τσα'απέ α δέφτερε παρουσία….
Μ: Ορή κακότθο κοντοζυγούντα είννι τσαί τα δύου….
Θ:Έκι τσαί παλιά ποίου ο' ννι αούα…, Δόξα νάχει τ' όνουμα σι, αλλά σάτσι ννιε παρατραβίε…
Σ:Ναί ναί τσεράτθαει τα καϊδία τθου πλεύρε μαθέ, όα ννιά περιλυπία.
Μ: Ορή άμα τσαί κιάσουμε γκαννιά κχάρα θα δάνει όα, τσίπτα ο θ' αραμάει….
Θ: Παλιά ποίντε ήγκιαει τσαί γκαννιά λιταννεία έδαρη κανένα ο 'νι ταρασσούμενε.
Σ: Σ' έντενη το τόπο ποτσούμαει τουρ αμαρκίλε του κόσμου..
Μ: Γιά 'κειννι μαθές!!!
Αμαρκίλε έμε πλερούκχουντε.
Θ: Ανέ έχουμε ταν υγεία νάμου τσαί ανέ βάλει τα χέρα σι α Έωννη.
ΣΜ: Αμήν.
Θιλενάδα.
………..Εμέ Ννιούντε Τσακώνικα ………..
…….Εμέ Ννιούντε Τσακώνικα….Βασίλης
Πέφτα τσαί Παράστσι – του Αουνάρη : Α Τσακωνοπαρέα.
Το σιατέρι χαμογειάτσε άδολα τσαί δίχως να φοζατθεί κατθίτσε χάμου το κοϊθινάτσι σι τσαί κχαμπάτσε τάσου .
Περιμαζούτσε το βραχαμούλι σι, τσαπρούτσε, σταυρούτσε τα χερούλια σι, κλείτσε τα ψίλια σι τσαί έκι καμαρούκχουντα, άμα α γρία τσεία σι έκι αούα:
—Σούντα, σούντα έδαρη,  έτθα τάνου, μπάτσε τσαί οράνει νάμου  τσαί αλήνωει: Τσι επαθήκαει έντεοι;… Τσι όμορφα πφι έσι ποία τα σκωρετά!
Μπάε τάτσου τσαί έα, έα να έγκουμε…
Α Αφέντρα ταν ιίδε αργακινά επέτσε το τσι ενάτθε σε δύου θιλενάδε σι.
Α ννία από του δύου, ούγοιε έκι κατά δύου χρόνου ατςιτέρα βαλήτσε κουϊτέ τσαί φοζαήε ταν Αφέντρα.
— Ου ου μποίτσερε ταν πενατά;
Τσαί ννι έσι 'μογούα τσιόατες;
—Οι Βρουκόατσε θα ντι τσυνηγήνουει τσαί κχαράχουει να ντ'άρουει.
Θιλενάδε τσαί θίλοι υγεία τσαί να ννιλήνουμε τα γρούσσα νάμου.
Πέφτα τσαί Παράστσι - του Απρίλη .
Παπαδιαμάντη : Διαστσευή τσαί γραφτέ τθά Τσακώνικα από τον Πάνο Μαρνέρη.
Μεταξού φχαριστούντε πάλε πρεσσιού…
………Εμέ Ννιούντε Τσακώνικα……Μεταξού
Πέφτα τσαί Παράστσι - του Απρίλη : Α Τσακωνοπαρέα:
Παπαδιαμάντη  : α χήρα του Νέομάρτυρα
—Έσα ννιουρίζου ποίερ έκι έντανη;
Ρωτήτσε ο τσείε Γιάνη.
Ο ξένε ταράε τα τσιουφά σι, σάματσι έκι αού τσαί ναι τσαί όχι.
Ο τσείε Γιάνη κατσάτσε λίγο συλλογιστέ τσαί απέ πέτσε:
—Οπά πέρε, ανάκοντα ταν πορεία, ένι ο κάλυε μι .
Ορού έσι;
Οπά κοντά τθα ταβέρνα του γείτονα μι του Αντώνη του Μποτσάνη.
Θα ξεποτσού το ονάρι μι τθαν αυλή μι τσαί απέ θα ζάου να κατσάου για λίγο τθα ταβέρνα να κίου ένα τσιπουράτσι να ξακισταθού.Άμα έσι Θέου παπά μι, έα να ντι τσεράου ένα ποκήρι να ποίουμε κουβέντα…
Θα ντι αλήου όα πφι έννι ννιουρίζου για τα μακαρίτση, Θεό σκωραίννει, πφι εκχακχούαει ογή σάμερε..
Άμα έσι Θέου μ'έσι αού τς'εκιού τα όσα έσι ννιουρίζου…Αλλίου μη μ'αλήνερε ο 'ννι βιάζου ντι.
Ύστερα από ένα τέταρτε ταρ ούρα, ο τσείε Γιάννη έκι κίνου το τσιπουράτσι σι, κατσατέ τθα ταβέρνα του Αντώννη Μποτσάννη.
Οπά ννι ανταμούτσε ο ξένε ρασοφορετέ.
..Θιλενάδε τσαί θίλοι υγεία τσαί να ννιλήνουμε τα γρούσσα νάμου.
……Εμέ Ννιούντε Τσακώνικα…….
Πέφτα τσαί Παράστσι – του Οχτώμπρη .
Παπαδιαμάντη  : α νοσταλγό : Διαστσευή τσαί γραφτέ τθα Τσακώνικα από τον Πάνο Μαρνέρη .
…………Εμέ Ννιούντε Τσακώνικα …….Μιχ.
Πέφτα τσαί Παράστσι – του Οχτώμπρη : Α Τσακωνοπαρέα .
Σαν  εννιάτσε έγκειννι ο νέο χαμογεάτσε.
Τσείε Μαναχάκη έκι ο άτςωπο τα γουναιτσή τσαι Λιαλιώ έκι τ'όνουμα σι….
Ετανη τα στιμή ενιάτθε το κχάουμα από το κούε τα σκούνα πφι εννιουρίε το βαρκούλι.
Το βαρκούλι έκι ανήκουντα τθα σκούνα.
Τθαν αρχά έκι ταράσσου το νούρλε σι, αλλά ότσι οράτσε του ξένοι τάσου τα βάρκα, τσινήτσε να καούντει σα λυσσατέ με μαννία.
Ο νέο περάτσε λίγο μακρία από τα σκούνα αλλά ο κούε όσιου ννι έκι ορού να φύννει μακρία τόσιου πιό δενατά τσαί λυσσατά έκι κχαούντου.
—Τσι ένι έχου τσαι ο 'νι λουμούκχου;
Επέτσε α Λιαλιώ…
—Ένι δενάχουντα ότσι εννιουρίε τα βάρκα, επέτσε ο νέο.
—Εντανη α βάρκα ένι τα σκούνα;
Ρωτήτσε πάλι α Λιαλιώ.
—Όπφουρ ένι δενάχουντα…..
Ο νέο χολιάτσε σαν επέτσε έγκειννι διότσι εκιστήτσε ότσι α Λιαλιώ άκια να ννι κχαράτσει να γιουρίσουει κίσου.
Να έμε χαρετοί τσαι να έχουμε ταν υγεία νάμου θιλενάδε τσαι θίλοι.
Πέφτα τσαι Παράστσι – του Αμάη :Α Τσακωνοπαρέα.
Το μαντρί του Σπύρου Κολεντριανού: του Πάνου Μαρνέρη .
Μαντρί του Σπύρου Κολεντριανού (Σπυρέα).
Ογή έκι το μαντρί σι τσαι ο κάλυε σι .
Σπύρο Κολεντριανέ
Έκι αϊθή του Χριστόφορα Κολεντριανού τσαι του Λιόπρου.
Έκι έχου δύου υζοί, το Θανάση (Κουμπούρα) τσαι το Κοσμά τσαι τσεί σιατέρε ταν Ατζελικώ, ταν Ερήνη τσαι ταν Ασπασία .
Έκι έχου χκηνά τσαι έκι ένα πρεσσιού ήσυχο αλλά τσαι εργακικό άντρωπο.
Έκι γείτονα νάμου τθο Τερέ.
Α τσέα σι έκι ένα πόρε στσεδόν με τα τσέα του παπού του Λία .
Του τελευταίοι σι χρόνου εστραβούτθε, αλλά όπφουρ οι πλέτεροι με ταν ιίδε πάθηση, έκι νιουρίζου όλοι νάμου από τα φωνά .
Α μαμού α Σπύρενα νία γνήσιε Τσακώνα,κα τραγουϊδιστσού τσαι χορευκιού.
Κα κολλέγισσα με τα Μάτη μι .
Νι ένι θυνηκχούμενε πρεσσιού κα .
Είτε έκι κασσιμένα είτε έκι τσάχα τθα Ρούγα έκι με τα ρόκα τσαι με τον άστε πάντα .
Συμπεθεριάμε τσιόατες γιατσί α σιάτη σι α Ατζελικώ στεφανούτθε το τσείε μι το Γιάννη το Βάς( αϊθή τα Μάτη μι) .
Τθο μέρη έγκεινη έδαρη ένι ο εγκονέ σι Σπύρο τσαι ο Μίμη .
Είνι έχουντε τα δικά σου κατάσταση μποιτε ογή τσαι είνι α συνέχεια του παπου του Σπυρέα.
Μάλιστα ο Σπύρο ένι ο ιίδε ο παπού σι, νι ένι ονοιάζου πρεσσιού .
Ανέ έχουμε ταν υγεία νάμου τσαι να μνημονέγκουμε του προγόνοι νάμου.
Κουιτέ  από το βιβλίο «ΚΡΑΥΓΗ»
Ο βοηθήτσε νάμου γκανένα.
Έμαει έχουντε νία κασέα γιομάτα φαέ.
Νι έμαει αλέσουντε τσαι εμαει τςούντε.
Πρεσσοί νιουκοτσιουραίοι ήγκιαει έχουντε  κχακχουτθέ φαέ τσαι ότσι άλλιου ήγκιαει δενουμένει.
Αγάλι αγάλι ήγκιαει γιουρίζουντε κίσου τσαι έτεοι πφι ήγκιαει έχουντε παρτέ του σίνοι για να γλυτούνει .
Χάκα τον γλυκό μι αφέγκη,  χρονού ούγοιε μ'έκι αγαπού πρεσσιού.
Έμα το στερνέ σι καμπτζί.
Πάσα αργακηνά μ'έκι κατσαήχου τθου γούνοι σι τσαι μ'έκι ταγίχου αβουγουλάτσα .
Νία μίςία ετήνε, νία εζού, απέ μ'έκι αού:
—Ζάμε να κιούψουμε «χούτσα χούτσα» σιονιστά σιονιστά»
Εχάκα τσαι τον αϊθή μι τον Ντίνο,  χρονού, πφι έκι τόσιου καλέ τσαι παλληκάρι.
Έκι παίζου το κλαρινάτσι σι τσαι όα α τσέα έκι χορέγκα.
« ΠΟΡΟΥΑ ΕΝΝΙ ΕΔΑΡΗ ΕΖΟΥ ΝΑ ΑΝΤΙΚΡΥΣΟΥ ΓΕΡΜΑΝΕ»!!!
Ο 'νι έχουντα να πει με Γερμανοί, ένι έχουντα να πεί με το πόλεμο.
Υγεία  θιλενάδε τσαι θίλοι τσαι αγάκη σε όλε το κόσμο ….
Πέφτα τσαί Παράστσι - του Δετσέμπρη : Παπαδιαμάντη :Α νοσταλγο.
Εμέ Ννιούντε Τσακώνικα………Δέσποινα
Πέφτα τσαί Παράστσι - του Δετσέμπρη : Α Τσακωνοπαρέα .
Παπαδιαμάντη  : Α νοσταλγό .
Έτεοι πφι είννι τραβήντουντε κουκί ήγκιαει θέντε να ψαφήωει γιούρε τθο ννησάτσι αλλά ο τσείε Μοναχάκη πφι ένι ννιουρίζου ότσι ο 'μα έχα γκαννία ιδουλεία οπά, σε πέτσε να τραβήτσωει προς το Τραχήλι, μπάτσε μι  σούσωει, μπρού πατίου πούα τθον Αγνώντα, τθο λιμανάτσι του τόπου μι.
Γιάκειννι ο 'κι Θέου να χασοϊμερίσωει  με το να ψαφήνωει τθο μιτσή τσεροννήσι.
—Έδαρη τσι έμε ποίντε;
Ρωτήτσε ο Μαθιό
—Θα αντεχούμαει λίγο τσαι αφού σκαπεκίσωει εννεί θα περάμε πέρε,
Δεί μι το ένα κουκί πέτσε ννι α Λιαλιώ.
Ο νέο με τα ννία ννι εδούτσε το κουκί .
Σε λίγα ούρα α ατςά βάρκα ούτε πφι έκι δενάχα.
— Έδαρη ανέ κιάσουμε τα κουκία φωνηάε χαρετά α  Λιαλιώ.
Ό τσύρ Μοναχάκη έκι όντως τάσου τθαν ατςά βάρκα.
Έμισε ούρα από τσι το Λιαλιώ έκι φυτθέ, εμαθήτσε από ένα δεκάχρονε, όπφουρ έκι κασίμενε τθο καφενείε, ότσι α γουνάκια σι εφύτζε…..
Υγεία τσαί αγάκη για όλε τον κόσμο θιλενάδε τσαι θίλοι…
Πέφτα τσαι Παράστσι – του Σερικχή .
……………Εμέ Νιούντε Τσακώνικα……….
Πέφτα τσαί Παράστσι – του Σερικχή : Α Τσακωνοπαρέα .
Κουιτέ   : από το Βιβλίε «ΚΡΑΥΓΗ»
Ο αφέγκη μι έκι ννιού πρεσσοί γρούσσε τσαι σ'έκι ννιού  τθα γρούσσα σου.
Ποτέ ο μποίκαει νύξη για το τσι θάκια να ναϊθεί.
Δέφτερα  του Δετσέμπρη νιάκαμε ταν κχαμπάνα .
—Όλοι τθο σκολείε με νία ναμερού κουμπάνια τσαι ένα μπέτσιμο.
Έμαει έχουντε τσαί τα μαμού μι, τα μάτη τ'αφέγκη μι πφι έκι φερτά από τα πόλη.
Έκι άρρωστε με ημιπληγία Ερέκαμε ένα καρότσι, από έταοι πφι είννι κουβαούντε ταν άμμο, ννιε κατθίκαμε τάσου διπρουτά σ'ένα μπέτσιμο τσαι ννι άγκαμε μαζί νάμου.
Σαν εσούκαμε τθο σκολείε βαλήκαει νάμου τθο χούρισμα πφι ένι ορούντα τθα δικαστήρια.
Έννι θυνηκχουμένα τα μάτη μι, τα Βασίλω, τα Μαρία, τον Ντίνο Γεωργαντά, τσαι τον αϊθή μι το Σωκράτη..Τον αϊθή μι οπά πφι να μου ήγκιαει χουρίζουντε, ο ννι'άγκαει.
Άγκαει όμως τον αφέγκη μι .
Τα μαμού μι ννι αφήκαμε με το καρότσι τάτσου από το χούρισμα .
……….Εμέ Νιούντε Τσακώνικα …………….
Πέφτα τσαί Παράστσι – τουΝοέμπρη : Παπαδιαμάντη  : Διαστσευή τσαί γραφτέ τθα Τσακώνικα από τον Πάνο Μαρνέρη .
……………Εμέ Ννιούντε Τσακώνικα…Μαρία Αλεβάντη .
Πέφτα τσαί Παράστσι – του Νοέμπρη : Α Τσακωνοπαρέα.
Παπαδιαμάντη  : α νοσταλγό .
Ο νέο, ο γείτονα  τα Λιαλιώ, ο Μαθιό, έκι έχου μαθητέ το τσι έκι τςάχουντα τθα τσέα σι τσαι ννι αγαπήτσε γκριουφά.
Ο λυγερέ σι κορμό, οι κατσαροί σι τςίχε, α λαμπούρα από του κουβάνοι βαθουλοί εψιού σι, τα μισοστρότζυα φυίδα σι, τα ροδαλά σι χεία, τα αφροροϊδαστά σι μάγουα πφι ήγκιαει ροϊδίζουντα  με λίγο κόπο τσαί χολιακουμό, ήγκιαει δαίσουντα τα καρδία του νέου.
Ετήνε τελικά ννι έκι αγαπού γκριουφά.
Ετήνα έκι μπαήνα τθο ξουστάγι  , ννι έκι ξερίχα ννία ματία τσαί απέ έκι ξερίχα τα ματία σι αλάργα τθαν Ανατολά.
Έτρου τσαί έτανη ταν αργακινά μπαήτσε τθο ξουστάγι τσαί οράτσε το νέο κατσατέ τθο γιαλέ να ανασαίννει ταν αύρα τα Θασσέ .
Σαν ννι οράτσε ο Μαθιό ννιε καλησπερίε τσαί αφού ε άνει δύου τςεί κουβέντε, δίχως α Λιαλιώ να ννι στεφτεί εμποίτσε τα πρόταση γιά ένα νιουτθερινέ  περίπατε, πφι έκι μεούμενε να ναϊθεί νιουτθερινέ έγκειννι ταξίδι.
Εκι παρία συγκά σι ,τθαν πραγμακικότητα κάκια κάκια, αλλά κίσου έκι τσιταίντα τθο νάρκουμα σι,  συντροϊθία με το αγακητέ σι όνειρε…
Να έμε κα τσαί να έχουμε ταν υγεία νάμου θιλενάδε τσαί θίλοι.
……………Εμέ Ννιούντε Τσακώνικα…………..
Πέφτα τσαι Παράστσι – του Αμάη : Α Τσακωνοπαρέα .
Θωμαή Σιούλα,Σταματού   : του Πάνου Μαρνέρη.
Σ:Χριστέ Αναστάτθε θιλενάδε.
Μ:Τθ'αλήιθα Αναστάτθε.
Θ: Χριστέ Αναστάτθε τσαί χρόνου πάσοι.
Σ: Χρόνου πρεσσοί τσαί καλοί θιλενάδε.
Μ: Πφουρ επεραήατε κολέγισσε;
Θ: Τον επιτάφιλε εζάκαμε ογή τον Άγιε Σωκήρα τσαι έκι πρεσσιού ωραία .
Σ: Εζου κολέγισσε έμα ζατά τον Άγιε Γιώρτση, εχλίμα τσαι εβαλήκα τα βάμματα .
Πάσα χροννία τα ιίδα…..
Μ: Όα κα βρε κολέγισσε αλλά έτενη ο φουσού τσι να αλήου πλέα τα κοτρόνια έκι ατθαήχου .
Θ: Δόξα νάχει τ'όνουμα σι συχάε λίγο πφε μπαλήκαει τον επιτάφιλε.
Σ: Ότθε αούντε μι βρε γουναίτσε τσι πράμα ένι έγκειννι με  τα μπαμπούμια τθαν Ανάσταση;
Μ: Βρε ούτε το Χριστέ Αναστάτθε ο 'σα μπορού να ννιάρε .
Θ: Τσι να αλήου τσαί τσι να μογίου.
Σ: Τσί να αλήερε τσ' εκιού, τσι να αλήου τσ' εζού, έντεοι του ιδαβόλοι σ'έννι φοζουμένα ταν αμαρκία μι ννι έννι αούα.
Μ: φοζουμένα;… Να μ'ένι έγκουντα …
Θ: Ού 'ννι τσαί πάφουντε, για ννία ούρα το ένα τάνου το άλλιου.
Σ: Τάχα τσι είννι κουστίζουντα ;
Έμα θέα να ξέρου, ο 'νι κακοπαρείντα σι να δέσωει του παράδε.
Μ: Τσαί τον Αέρα πφι είννι μολέγκουντε;
Θ: Ορή κακότθο  τα έρμα τα κουνάρια τσαί τα κατσιούλια γκριούφταει, σ'άτζε γκάνα δύ ναμέρε να ξεμυκίσουει…
Σ: χαχαχα!!!
Βρε αγού,αλεπούδε, τςακάλια αγριόχιουροι, χάτθαει όα,  σε γκάνα μήνα θα ματαφαγκιστούνει..
Μ: Α Δέσποινα να βάλει τα χέρα σι …..
Α Ανάσταση ανέ φέρει υγεία σε όα τα κονάτζα του κόσμου.
Πέφτα τσαί Παράστσι - του Γενάρη : Α Τσακωνοπαρέα..
Παπαδιαμάντη : Α νοσταλγό.
Σαν ο Μοναχάκη μαθήτσε τσιουνέρ έκι α βάρκα παζησιάστε καταχολιατέ τθα τσέα του καπετάνιου.
—Έσι πορού τσαί εκιού να ζάρε με  τουρ  άλλοι τθαν ατςά  βάρκα, πέτσε ννι ο καπετάννιε, αφού πλέα έκι έχου μαθητέ ποίερ έκι α γουναίκα…
Έγκειννι έκι Θέου τσαί ο τσύρ Μοναχάκη.
Έκι Θέου να άβει μέρη τθο ψάφημα, τσαί ο 'κι θέου να απαραμάει κίσου τσαί να ποφερίτσει, γιατσί ννι έκι έχου έννοια.
Έκι έχου μπιστοσύνα ότσι άκια να μη ννι ακιμεί α Λιαλιώ σι, αλλά ποίερ ένι ννιουρίζου τα ψιούχα τα γουναιτσή.
Έκι ννιουρίζου τα νοσταλγία τα Λιαλιώ σι.
Τσαί  πφου να έκι αραμού κίσου .
Αλλοίμονε σε έτενη πφι θα τσιτάτσει σε ννία γούρνα με ύο τσαί ας ένι καθαρέ το ύο.
Μπορεί κχάμποσοι  να απρούνει τα χέρα σου για βοήθα αλλά  ο θα πάψωει να χλευάζωει… Έκι ννιουρίζου τα Λιαλιώ από τσί έκι μιτσή καμπτζί, γιατσί έκι γνωστέ ταρ οικογένεια, από τον τσαιρέ πφι έκι πεντάχρονε ννι έκι παίζου τθου γούνοι σι,  ννι έκι αγοράνου καούιδα  τσαί για  Φχαζιστούα α  Λιαλιώ έκι ψευδίζα .
Ανέ έχουμε  υγεία τσαί να μην παραγκωνίζουμε τα γρούσσα νάμου θιλενάδε τσαι θίλοι, παρά να ννιλήνουμε πάσα  ούρα τσαί ναμέρα.
Πέφτα τσαι Παράστσι – του Απρίλη  :Α Τσακωνοπαρέα .
Θωμαή,Σιούλα, Σταματου: Του Πάνου Μαρνέρη.
Θ:Βρε γουναίτσε, κιά έμε έγκουντε;
Σ:Κιά έμε έγκουντε βρε Θωμαή;
Μ:Έμε έγκουντε κάκια;
Εζού ο καταβήκα τσίπτα.
Σ: Σάματσι εκαταβήκα εζού;
Θ: Γιάκειννι έννι ρωτούα μαθές….Κιά τθα ξεκογκίιδα έμε έγκουντε;
Σ:Βρε Σταματού άλε μι, έμε έγκουντε κάκια;
Μ: Εννίου έσι ρωτούα ;
Θ: Τθά κατςοποήνατα, τθον αμόγητε έμε έγκουντε…
Σ:Πέκα τσαί εζού ότσι θάκια να ζάμε γκάνα περίπατε αλλά…
Μ:Κρίμα τα χαρά πφ'εμποίκα..Πέκα τς'εζού!!!…..
Θ: Ορή γουναίτσε να έχετε το νου ννιούμου τσι ο κόσμο παραογίε,
Σ:Βρε γουναίτσε ότσι αννοίτσερε το ζουρλοκούκι όλιου για σκωτουμοί ένι ννίου γκανένα.
Μ: Έγκειννι το τελευταίο ό'νι τσ' έχουντα αμογημό.
Θ:Μα να ζάει α έρμο ταν αστυνομία να ννι προστατέψει  τσαι πουρτέσε τουρ εψιλοί σου να ννι σκωτούει;
Σ:Βρε γουναίτσε  κια να έκι έγκα α έρμο, κιά;
Ταν αστυνομία ζάτσε.
Μ:Βρε πρεσσιού κα έμε ποίντε τσαι έμε ποίντε το περίπατε νάμου όλοι παρέα..
Θ: Έτρου θιλενάδε  όλοι μαζί, γιατσί γκανένα ο 'ννι ννιουρίζου τσι θα ννι ερέσει από τα ννία στιμή ως ταν άβα.
Σ:Βρε έντενη ο μισοκούτουλε ννιε θύτσε σαν ριουφά πουρτέσε τθαν αστυνομία τσ' έτθε μπαμπαλίζουντα εμού;
Έκι Θα φοζατθεί εννεί;
Μ:Ορή καλύτερα τςεί παρά ννία .
Σ: Ορή κακότθο να μ'οργίστε ο απανούσε, κάτσι προφηκίλε θα μπαήουει σουστοί .
Θ:Τσι είννι αούντε οι προφηκίλε;
Ένι ζυγούνα α Δεφτέρα Παραουσία έκειννι είννι αούντε…
Υγεία τσαι αγάκη θιλενάδε τσαι θίλοι .
………Εμέ Ννιούντε Τσακώνικα ……..
………Μιλάμε Τσακώνικα ……..
Μαρία Αλεβάντη.
Πέφτα τσαί Παράστσι – του Σετθέμπρη : Α Τσακωνοπαρέα
Ταν ιίδε ούρα ννιάτθε ο Στάϊθη τάτσου από το πόρε να φωννηάντει.
— Μάνε, μάνε!!!
—Ποίερ ένι φωννηάντου, απογήτθε α Ασημίνα τσαί μπαήτσε τθο παναϊθούρι;
—Εκιού έσι Στάϊθη καμπτζί μι;
—Το φάτσελε ννι έννι έχου εζού άλλε το Θανάση,να μη τςίντει.
Αφού πέτσε έγκειννι εζάτσε κίσου τθο γλέγκι.
—Συχάε λιγάτσι ο Θανάση, αλλά ρωτήστε: —Γιατσί ο μπάτσε τάσου;
—Έντενη ένι ποτσουτέ όα τα του γάμου, τσεράσματα τσαί όα τ'άβα.
Με Έγκειννι μπαήτσε τάτσου α μάτη  τσαί ζυγούτσε το Στάϊθη.
—Μάνε, έτζε τάσου τσαί άλε το Θανάση να μη τςίντει, ότσι εζού έννι έχου του παράδε τσαί θα σι δού.
Σ'άγκα γιατσί έκι έγκα ν σι χουφκιάσει α σιάτη ντι ταν ούρα πφί ννιε 'κιάτσε ο δήχο.Έκι παλαίγκα να ννι καταφέρει  να ννι δεί τα παραπαννίσια.
Έδαρη κλείτσε ο πόρε, τανουπροίτσια ου ννι έχουντα..
Υγεία θιλενάδε τσαί θίλοι, ότσι πιο πολύτιμο.
Μη λησμονέμε τα γρούσσα νάμου.
Να ννι ννιλήνουμε πάσα ούρα τσαί αμέρα….
……….ΕΜΕ ΝΝΙΟΥΝΤΕ ΤΣΑΚΩΝΚΑ ,,,,,…..
Πέφτα τσαί Παράστσι - του Σερικχή : Α Τσακωνοπαρέα
Κωλοματςίντου
Κωλοςούφου
Κομματσιούλι
Κχομπίο
Κχόμπο
Κχομπούλοι
Κχομπουλιάε
Κονέγγου-α-ουντα
Κινάτσι
Καμπτζία ένι Κωλοματςίντου
Ννι οράκα πφι ένι κωλοςούφου
Δει μι ένα κομματσιούλι άρτουμα
Γιομήτσε α τσέα κχομπίουνε
Φύτσε από πουρτέσε μι βρε κχομπίο
Δέει ννι κχόμπο
Περάητσε τά απόσπα από το δρεμόνι να μαζούμε του κχομπούλοι
Ννι έκι ντίου με του κχομπούλοι
Κχομπουλιάε το άρτουμα ο πάε
Ένα ένα ογή είννι κονέγγουντε
Με το κοντάτσι ννιε Ντούτσε
Τα χούρα ννιε μποίτσε κινάτσι
Έα παρήσιου τθο κονάτσι
Υγεία, αγάκη τσαί χαρά θιλεναδε τσαί θίλοι.
Πέφτα τσαι Παράστσι – του Αμάη : Θωμαή, Σιούλα,Σταματού : του Πάνου Μαρνέρη
Καλέ μήνα θιλενάδε τσαί θιλοι…
………….Εμέ Ννιούντε Τσακώνικα ……..
Θωμαή, Σιούλα Σταματού : Του Πάνου Μαρνέρη.
Σ:Κα νάμου αργακινά κολέγισσε.
Θ:Τσαι κα ατςά εβδημά .
Μ:Ναι ναι κολέγισε  έντανη α εβδημά ένι ατςά τσαι Άγιε.
Σ:Τα πάθη του Χριστού νάμου έντανη ταν εβδημά.
Θ: Ογή τσαι  κοντά δύ χιλιάδε χρόνου  ο Χριστέ ποτσούτθε το Σταυρέ για όλοι νάμου .
Μ:Μαζί με το Σταυρέ ποτσούτθε τσαι τουρ αμαρκίλε νάμου,τουρ αμαρκίλε του αντρούπου.
Σ: Καταποτσουτέ με όλοι τουρ αμαρκίλε του κόσμου μπαήτσε τθο Σίνα του Γολγοθά…
Θ:Ο 'κι  σούντα το πότσουμα του Σταυρού,ούγοιε ήγκιαει οι αμαρκίλε του κόσμου, τα πορεία για τον ανήφορε ννι ήγκιαει πραννίζουντε ως πφ' αννοίε ο κορμό σι με το αίμα να τςιάχει τσαί να ποκίχει το μονοπάκι πφι έκι αφήνου κίσου σι .
Μ:Τσαι αφού σε κατανέτζε τσαι μπαήτσε, ννιε φορέκαει τσαι το στεφάνι με του κχούλοι .
Σ: Ννιε βαλήκαει τθόν αψεούτερε σταυρέ ανάμεσα σε δύου Λήσταρχοι.
Θ:Τσαι άμα σε κχαράε ύο ννιέ δούκαει ξύδι…
Μ:Α αχαριστία τθον άντρωπο ο 'νι  έχα αμογημό μαειδέ τσαι σύνορα .
Σ: Σάματσι άε τσαι τσίπτα βρε θιλενάδε, τα ίιδα ου 'ννι γινούμενα τσαι σάμερε;
Θ:Τα ιίδα τσαι χειρούτερα θιλενάδε….
Μ: Ο πρόκεται να βάλουμε εμαλέ.
Σ:Τόσοι χρόνου περάκαει,τσαί οι πολέμοι, οι σκωτουμοί τσαι οι φόνοι σταμακημό ου 'ννι έχουντε.
Θ: Όσιου έμε έγκουντε τσαί χειρούτερα ο 'σι αούα.
Μ: Ορή κακότθο κα Ανάσταση  να έχουμε τσαί να απαραμάμε ταπεινοί ….
Σ: Κα Αμπρία τσαί Ανέ συχωρέει νάμου ο Απανούσε.
Θ: Αμήν γουναίτσε κα Ανάσταση τσαι κα Αμπρία……
Θιλενάδε τσαι θίλοι να δίνει νάμου  ο απανούσε υγεία τσαί τα πάθη του Χριστού όπφου τσαί α Ανάσταση σι,  να πει νάμου καλλιτέροι αντροίποι.……………ΕΜΕ ΝΝΙΟΥΝΤΕ ………….
…………Εμέ Ννιούντε Τσακώνικα .
Πέφτα τσαι Παράστσι– του Νοέμπρη : Α Τσακωνοπαρέα.
Για του νέοι: : Του Πάνου Μαρνέρη
Γενάρη
Γεράνιε
Γεράντζωπο
Γιατάτσι
Γκαργκάνιασμα
Γκελμπεντέρη
Γκιρκόνι
Γκούζα,γκούζι
Γκιούκχου
Ο Γενάρη ένι ο πρώτε μήνα του χρόνου.
Γεράνιε ένι θάασσα
Κόψε γεράτζωπα κάβα να βάλουμε τθαν κχάρα
Θα ζάου τθο γιατάτσι μι να συχάσου
Γκαργκανιάκαει η χέρε μι από τα κρυάδα.
Γκελμπεντέρη τσαι Γκελμπετέρισα είννι έντεοι οι δύου
Έτζε κόψε το κρίε τθο γκιρκόνι νή κιρκόνι
Α γκούζα τσαι το γκούζι λιούτθαει
Έννι γκιούκχου το δρακούλη
Δρακούλη
Δρακουνιού
Υγεία να έχουμε όλοι νάμου τσαι καλέ μήνα θιλενάδε τσαι θίλοι.
Πέφτα τσαι Παράστσι – του Αουνάρι .
Αλέξαντρε του Πάνου Μαρνέρη .
Ο Αλέξανντρε νάμου (Ο ΑΛΕΞΟΥΝΑ ) όπφου νι ένι αποκαούα α τσεία σι α Θωμαη .
Χίλια μπράβο τσαι συγχαρητήρια καμπτζί μι .
Δενάτσε τα ταν αγάκη τσαι το σεβασμό νιούμου για ταν τεράστιε έντανη προσπάιθα
Πφι ένι ποίου ο μίτσή Τσάκωνα…..
……….Εμέ Νιούντε Τσακώνικα……..
Αλέξαντρε : του Πάνου Μαρνέρη
Μι είννι αούντε Αλέξαντρε Σαπουνάτση .
Τον αφέγκη μι νι είννι αούντε Παναγιώτη Σαπουνάτση τσαι τα Μάτη μι Ατζελικώ Κότσιφα .
Ο αφέγκη μι τσαι α Μάτη μι είννι νιούντε τα Τσακώνικα.
Έτρου τσαι εζου έννι
Θέου να μάθου τα Τσακώνικα τσαι να σι νιλήνου
Γιατσί ένι α γρούσσα νάμου .
Ένι παρακαού τσαι άβα καμπτζιούλια να μόλοει τθα Τσακωνομαθήματα .
Φχαριστού
Να έχουμε ταν υγεία νάμου
………ΕΜΕ ΜΑΘΑΙΝΤΕ ΤΣΑΙ Εμέ Νιούντε Τσακώνικα
Πέφτα τσαί Παράστσι – του Μάτζη .
Παπαδιαμάντη: α στρίγκλα μάτη.
………..ΕΜΕ ΝΝΙΟΥΝΤΕ ΤΣΑΙΩΝΙΚΑ ………Τετώρος
Πέφτα τσαί Παράστσι - του Μάτζη : Α Τσακωνοπαρέα: Παπαδιαμάντη :Α στρίγκλα μάτη.
Άμα έκι να σαλπάρει γκάνα καΐτσι νη βάρκα τσαί οι βαρκάρηδε νή οι καπεταναίοι ννι ήγκιαει ανταμούκχουντε τθα πορεία, ήγκιαει γύρουντε κίσου, ου 'γκιαει  σαλπάρουντε… Άμα τσαί ννία οικογέννεια ήγκιαει έγκουντε ταν εξοχά τσαί ήγκιαει ανταμούκχουντε ταν Ζωγάρα τθα πορεία σου, ου 'γκιαει έγκουντε.
Άμα έκι τσινούντα  κάκοιε τσινούρτσι νταραβέρι νή κάτσι τέτοιου, αλλοίμονε σου άμα ννι ήγκιαει ερέχουντε πουρτέσε σου.
Άμα τσαί έκι να ναϊθεί ογοδοσία, αρραβώνα ννι στεφάνι τσαί έκι ποία α Ζωγάρα ταν εφτσή «α ούρα α κα»  ο 'κι το τυχερέ να ναϊθεί…Μετά από δύου ναμέρε γιουρήε τσαί το καΐτσι με τα κάβα.Ο Ζάχο κουβαλήστε το δικό σι μερκικό με τα ματη σι παρούσα για να μην ννι κοροϊδέψουει.
Αφού σε κουβαλήτσε τσαί γιομήτσε το κατούγι  τα μάτη σι θεωρέτσε ότσι έκι πρέπουντα να ννι ξερίσει τάτσου  με το μπουζούκι σι.
Για τςεί ναμέρε όχι μόννιου ο μποίτσε τσίπτα για τα μάτη σι, αλλά ούτε τσαί παρησιάστε  πουρτέσε σι….
Α γρούσσα νάμου ένι το καμάρι νάμου, α σφραγίδα νάμου….
Ανέ επχουμε ταν υγεία νάμου….Εμέ Ννιούντε Τσακώνικα…
Πέφτα τσαί Παράστσι – του Δετσέμπρη .
Κουιτέ από το βιβλία «ΚΡΑΥΓΗ» Διαστσευή τςαι γραφτέ τθα Τσακώνικα από τον Πάνο Μαρνέρη.
………Εμέ Νιούντε Τσακώνικα ………….Μαρία Αλεβάντη
Πέφτα τσαί Παράστσι–του Δετσέμπρη : Α Τσακωνοπαρέα.
Εφωνηά τα Μάτη μι .
— Μα ντι είννι κχαράχουντε, νιε πέκα
Μπαήτσε τάτσου τσαι ενιάτσε το άνιατε.
—Τσεία Ελένη εκιάκαει το Ντίνο τσαι το Χαράλαμπο το Λιούρη.
Το Χαράλαμπο νι έκι έχου ο Ντίνο τθα δούλεψη σι.
—Νι είννι αποσούκχουντε, πέτσε, οι Γερμανοί τθα Καλάβρυτα .
Μπάτσε α Μάτη μι τάσου τσαι πέτσε νι τθον αφέγκη μι,
—Μην παρήσιου εκιού,  να οράου τσι θα ποίου με το καμπτζί, μην έχου τσαι τα δικά ντι ένοια .
—Να μην παραογίερε;
Εκιάκαει το καμπτζί μι τσαί εζού να κατσάου ογή;.
Φύγκαει αντάμα για τα Καλάβρυτα….
Κιάτθαει τθο δόκανε.
Οι Γερμανοί ήγκιαει έχουντε συγκιουτέ τα Καλάβρυτα.
ΕΣΠΑ πορού να μπάρε αλλά όχι να φύτσερε.
Γκανένα ο 'κι πορού να φύτσει .
Ταν άβα συνταχινά σε μαζούκαει όλοι τθο σκολείε .
Τα του πολέμου τα αμόγητα .
Πέφτα τσαι Παράστσι – του Μάτζη  .
Σταματού.
Αμα ννι ήγκιαει καούντε σε γάμο νη σε χαρά ο Φιλάρετε λίγοι βολέ άκια να έκι έχου κέφια.
Είτε ννι ήγκιαει καοπλερούκχουντε είτε όχι  ούτε πφι ννι έκι μέουντα.
Άμα ετήνε ο 'κι έχου κέφια, ο 'κι μέουντα ννι για τουρ άλλοι .
Το κέφι ο 'κι κχοντούκχου ννι ετήνε, έκειννι έκι κχοντούκχουντα ετήνε.
Άμα έκι γιουρίζου από γλέγκι αμάτη σι ννι έκι αντεχουμένα, έκι ανάφα ταν ικχάρα τσαι ννι έκι φταίνα καφέ .
Τότθε ετήνε όσε ακισταμό τσαί αν έκι έχου, έκι κιάνου το βιολί σι τσαι έκι τραγουδού με ντέρκι τσαι πάθος.
Τότθε έκι τθα καλλίτερα σι, έκι τσελαηδού σαν αηδόννι  διότσι ννι έκι ποίου για τον ννιαυτέ σι.
—Καμπτζί μι, ννι έκι αούα α έρμο μάτη σι, μη χαλίνισιου μοναχό ντι,  ακιστατέ όπφουρ έσι, θα τθαήσερε του γειτόνοι.
—Ανέ κιούψουει, έκι αού ο φιλάρετε.
—Πφου να κιούψουει αφήνου σ'έσι;
Αούα ννι έκι αμάτη σι .—Ανέ άρωει υπνωτικά,ννι έκι απογηκχούμενε.
Ανέ έχουμε υγεία θιλενάδε τσαι θίλοι, αγάκη για τον άλλε τσαι να ννιλήνουμε τα γρούσσα νάμου……
………….Εμέ Νιούντε Τσακώνικα………..
Πέφτα τσαι Παράστσι – του Σετθέμπρη .
Κουιτέ :απο το βιβλίε» ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
………..Εμέ Νιούντε Τσακώνικα ……….Όλγα
Πέφτα τσαι Παράστσι – του Σετθέμπρη : Α Τσακωνοπαρέα.
Διαστευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη ……
Ο Γερμανέ στρακιώτα ξεδιπρούτσε τθον Καγιάφα ολάτσερε το σκέϊδε, το τσι άκια να έκι γινούμενε ταν άβα μέρα .
Από το ντούμα τα κχαμπάνα, το πλιάτσιχο του τσέλε,το κλείσιμο τα γουναικοκάμπτζιουα τθο σκολείε, ως τσαι το δάμα του τσέλε,τσαι τού σκοτουμοί τουρ ατσοίποι.
Νιε δενάε ακόνη τσαι τον τόπο πφι άκια να έκι γινούμενε το μακαλειό.
Νιε οργηνεύε να γκριουφτεί τσαι να μη ζάει τθο σκολείε..
Έγκεινη τσαι εμποίτσε .
Ταράτθε σαν νι ενιάτσε τσαι όγω πφι έκι Θέου να νι μεριατθεί με το θίλε σι το γιατρέ, εστσέφτε έγκεινη το ψέμμα με τα γουναίκα σι,τσαι τάχα μι να ζάει τα τσέα του γιατρού τσαι να κχαράτσει βοήθα .
Τότθε καταβήκαμε ότσι ο αφέγκη μι, σαν ανοίε το πόρε έτανη τα καταρατά αργακινά, εμαθήτσε το ιδαβολικό
Στσέϊδε για ταν άβα μέρα τσαι ό'κι πορού να πεί τσίπτα
Για γκανένα.
Έκι νιουρίζου ότσι όλοι άκια να σκοτουθούνει..
Θέ μι πόσιου μαρτυρικό!!!
Α αντρεία τσαι α δειλία είνι φαγκισκούμενα τθο πόλεμο, το ένα επαινεκικό το δε άλλιου κακηγοριτέο..
Προξενηκή  του Παπαδιαμάντη .
………..Εμέ Νιούντε Τσακώνικα ………..Σταματού
Πέφτα τσαι Παράστσι - του Φλεβάρη :Α Τσακωνοπαρέα…
Παπαδιαμάντη ο προξενηκή .
Διαστευή τσαί γραφτέ τθα ΤΣΑΚΩΝΙΚΑ από τον Πάνο Μαρνέρη .
Ας ένι καπετάν Σάββα, εζού πρεσσά θάρρητα ο 'ννι έχου,αλλά όγω του ότσι ένι α παλιά μι γειτονία, έννι έγκου ταχκικά οπά, γιατσί έννι έγκου τθαν αποθήτση μι, τσαι κάκοια κάκοια ννι έννι αού ννία κα ναμέρα, άμα μι καλιάσει θα ννι ξεφουρνίσου…
Αφού γκίκαει από άβα ννία μαστιχούλα, ο καπετάν Σάββα πέτσε κίσου τα ιίδα δύου τσαι τσεί βολέ, βάνου τσαι κχάμποσα ακόννη αφού έκι τελέγκου με το, «τσέραμο τα τσιουφά σου τσαι ένα αποκούγκι».
—Καλέ θα ννι ποίου ννία κουβέντα άμα τσαι μπορέου τσαι ετθάτσε να φύτσει.
Μπρού μπαεί από ταν αυλή του μαγαζίου, ο καπετάν Σάββα ννιε ματακαλέτσε τσαι ννιέ πέτσε.
—Ννιάε Στέλιο άλλε ννι τς'έγκειννι: Για να μη ννι περάει από τον εμαλέ ότσι έννι  πρεσσιού γέρου… Άλε ννι, ότσι έννι κχοντούκχου ακόννη.
Ο Στέλιο σ'έγκεινι το ννιάμα  χασκαρίε.
Να έχουμε ταν υγεία νάμου θιλενάδε τσαι θίλοι,  αγάκη τσαι σέβας για τουρ άλλοι.
Κουιτέ : από το Βιβλίε «ΚΡΑΥΓΗ» Διαστσευή τσαι Γραφτέ τθα Τσακώνικα από τον Πάνο Μαρνέρη .
Πέφτα τσαι Παράστσι - του Σερικχή : Α Τσακωνοπαρέα .
Κουιτέ  απο το βιβλίε: «ΚΡΑΥΓΗ»
Α Γιάννα Χαμακιώτα — Σχοινά ενάτθε τθα Καλάβρυτα .
Αφέγκη σι ο Νιχάλη Χαμακιώτα τσαι Μάτη σι α Κατερίνα Χρυσαθανκοπούλου από τα Ροϊδία του Αιγίου.
Έκι έχα  αϊθήνε: το Χαράλαμπο, τον Κώστα, τον Αντρία (σκωρέτθε  χρονού από Χελώνια) τον Αλέκο(σκωρέτθε το  από τύφο  χρονού), το Γιώργο, το Γιάννη τσα νία αϊθά ταν Ατζελικώ .
Το  Στεφανούτθε το Θόδωρε Σχοινά από ταν Κέρτεζη οδηγό.
Εμποίκαει δύου καμπτζία τα Χαρούλα τσαι το Δηνήτρη ούγειε σκωρέτθε νέο  χρονού .
Τθου  του Δετσέμπρη το  οι Γερμανοί σκωτούκαει τον αφέγκη σι,  χρονού, τον αϊθή σι Χαράλαμπο  χρόνου τσαι τον αϊθή σι Δηνήτρη  χρονού.
Α Γιάννα Χαμακιώτα έκι νία δενατά γουναίκα, προιτσιστά με ατςοί αντοχέ.
Βογητα με το δώρε ταρ υπομονή τσαι τα καρτερικότητα.
Αντέε όα όσα νιε φυάε α ζωή .
Τουρ ενία του Δετσέμπρη εμπάκαει οι Γερμανοί τθα Καλάβρυτα.
Θιλενάδε είσαι θίλοι…
Πέφτα τσαί Παράστσι - του Γενάρη : Παπαδιαμάντη  α νοσταλγό .
……….Εμέ Ννιούντε Τσακώνικα…….Ηλιάνα
Πέφτα τσαί Παράστσι– του Γε: Α Τσακωνοπαρέα.
Διαστευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη….
Γουναίκα ένι…  Ο έρωτα ένι πλάνο τσαι τθα νιάτα το αίμα ένι βράζουντα.
Μπορεί τσιόατες να έκι έχα μποιτέ ταν αμαρκία.
Κα ννι έκι οργηνέγκου ετήνε, ότσι κοντά σι άκια να ένι σίγουρε τσαί άκια να έχει ασφάλεια, διότσι ο γέρου σύντροφο ένι τσαι σαν γονεία.
Κα έκι αούα τσαί ετήνα ότσι κοντά σι τσαί να θέλει να πεί ταν αμαρκία ό 'κι θα μπορέει.
Έδαρη τσαί χίλιοι βολέ αθώα να έκι, δίτσιε άκια να μην ερεστεί .
Μαζί σι αν έκι τσαί χίλιοι βολέ να έκι ποία ταν αμαρκία  τθουρ εψιλοί του κόσμου θα έκι τίμιε .
Ένταοι όα ήγκιαει περούντα από τον εμαλέ του τσύρ Μοναχάκη… Το βαρκούλι έκι ερικχούμενε τθο πέαγο άνάμεσα τθα δύου ννησία.
Τα υπόγεια ρεύματα τα Θασσέ τσαι α αύρα  ήγκιαει βοηθούντα το βαρκούλι .
Το δροσερέ αγέρι δεναμούτσε τα μπράτσα τσαί του νώμοι του νέου  τσαί εσφίε τα νεύρα τα γουναιτσή.
Ήγκιαει τραβήντουντε κουκί σάματσι ννι ήγκιαει ποίντε για χρόνου, τσαί ήγκιαει τσιόατες έχουντε περαητθέ το έμισιου ταρ υγρά σου πορία.
Υγεία, αγάκη, χαρά τσαί φτυχία θιλενάδε τσαι θίλοι τσαί Ανέ κιμήνουμε τα γρούσσα νάμου με το να ννι ννιλήνουμε τσαι έτρου να ννι κχοντούκχουμε ζωντανά…
Πέφτα τσαι Παράστσι – του Νοέμπρη.
………………..Εμέ Νιούντε Τσακώνικα ………….Ολγα Μένη
Πέφτα τσαι Παραστσι  – του Νοέμπρη: Α Τσακωνοπαρέα .
Κουιτέ   : από το βιβλίε «ΚΡΑΥΓΗ»
Α Αλεξάντρα Ρεστέμη— Παπακωνσταντίνου ενάτθε τθο Στσεπαστέ τθα Καλάβρυτα .
Αφέγκη σι ο Νικόα Ρεστέμη τσαι μάτη σι α Βατζελιώ Κούλια .
Έκι έχα τέσσερι αϊθήνε.
Τον Κώστα ούγοιε  σκωτούκαει μαζί με τον αφέγκη σι Νικόα τθο Σινί του Καπή, τα Γιαννούλα, τον Αντρία τσαι τον Θανάση .
Το  στεφανούτθε τον Τάσιο Παπακωνσταντίνου τσαι αποχκήαει ένα καμπτζί τα Μαρίνα .
Άμα μπομπαρδίαει το χωριουδάτσι μι, τα Βυσωκά,τθουρ  του Νοέμπρη το , εζού έμα τάνου τθα Ξυνταρέικα τθα τσέα του  Μπουρογιάννη .
Νιάκαμε τ'αρόπλανα πφι ήγκιαει παρήντα  τσαι άγκαμε το ένα καμπτζί εζού τσαι το άλλιου α Μάτη σι .
Το μιτσή Τσυριάκο κχοντούκχα νι έμα εζού τσαι το Θανασάτση  α μάτη σι .
Καταβήκαμε ότσι άκια να μπομπαρδίσωει.
Δρανήαμε να μπαήουμε πέρε το λάκωμα .
Προφτάτσε νάμου ένα  αρόπλανε πφι τσαφήτσε δύου μπόμπε .
Α νία έκι παρία τάνου νάμου τσαί α άβα πιο πέρε .
Τσι να ποίουμε κλείκαμε τουρ εψιού τσαι έμαει αντεχουμένει .
Έντεοι οι χρόνου να μη ματαμόλουει.
Ανέ έχουμε ταν υγεία νά μου.
……,,,,,,,,Εμέ Νιούντε Τσακώνικα ………….
……… Εμέ Ννιούντε Τσακώνικα………Αγάπη
Πέφτα τσαί Παράστσι : Α Τσακωνοπαρέα.
Παπαδιαμάντη : Α χήρα του Νεομάρτυρα
Ο τσείε Γιάννη γκίτσε ννία ακόννη μπούκχα από το τσιπουράτσι σι τσαί πέτσε: — Έννι πρεσσιού περίεργο……Ύστερα ο 'ννι ννιουρίζου ποίερ έσι τσαί πφουρ ερέστερε ογή;…  Ο πέτσερε μι, οπά τάνου τον Ευατζελισμό……Τθο μοναστσήρι έσι ερικχούμενε;
Από ογή ο 'σι πάντως.
Τσι νταραβέρια έσι έχου εκιού με τα σκωρετά τσαί από κιά ως κιά;
Ο ξένε αφού στσέφτε λίγο, απογήτθε.
—Από μοναχό ντι ο πέτσερε;.
«Θα ντ'αλήου, τς'αν έσι θέου άλε μι τσαί εκιού, αλλίου μην μι αλήνερε, ο θα ντι βιάσου..» Απέ έγκειννι πφι έννι πορού να ντ' αλήου, ένι μόννιου ννία άκρα  από όα τα κουβέντα, πφι εζού έννι χρηστού να ννι αλήου τθο πνευμακικό….
Ντέ 'πέκα ότσι έννι έχου αμαρκίλε……— Τσαί ο 'σι ξομογητέ;
—Πρεσσοί βολέ, αλλά κάτσι μ'ένι τςούντα τσαί αναπαή ο ννι ερέχου.
Έγκειννι ένι κάτσι πφι ο 'σι πορού να λησμονέρε….
Μη τοννιάζουμε τα γρούσσα νάμου Να έχουμε υγεία…..
Πέφτα τσαι Παράστσι – του Αμάη : Α Τσακωνοπαρέα.
Παπαδαίικο μαντρί : του Πάνου Μαρνέρη .
Το Μαντρί τσαι ο κάλυε του Νικόα
Παπαϊδιά.
Ο Νικόα Παπαϊδά εκάνε από το Πραστέ, τσαι έκι πρεσσιού ατςέ νοικοτσιούρη, με πρεσσά χτήματα τθο Τςουμία, τθον Οριόντα τσαι τθο
Τσέρφο .
Καμπτζία σι: ο Μήτςο τσαι ο Κώτςο τσαι νία σιάτη τα γουναίκα του Παπού του Νιτσήτα του Γκουβύση.
Καμπτζία του Κώτςου: όσα ένι νιουρίζου, Ο Γιώργο, ο Μήτρο, ο θόδερε,ο Νικόα τσαι έξε σιατέρε.
Του Μήτρου: ο Νικόα, ο Κώστα
(Κοτσαρή), ο Παναγιώτη( σκωτούτθε ταν Αλβανία, από έντενη άγκα το όνουμα,)ο Σαράντο τσαι ο Γιάννη Έκι έχου τσαι
Σιατέρε, τα Σοϊθία,Ατζελικώ,Βασίλω τσαι Ερήνη.
Ογή έκι τσαι α Γάςα του Παπαϊδά .
Γάσα ένι αρχαιοελληνικά λέξη τσαι ένι εννοούα: μιτσά σε απόσταση ρεμακία με δύου πλάγια.Οι Γάςε ήγκιαει δροσεροί, τσαι ήγκιαε τόποι για το σταλέ τα χκηνά ….
Σε έγκεινη το μαντρί για ένα τσαιρέ έκι ο Σαράντο ο Παπαϊδά τσαι ο Γιάννη ο Παπαϊδά.
Τσαι το Σαράντο τσαι το Γιάννη σε θυνήμα με προύατα .
Υστερούτερα φύγκαει τσαι ζάκαει τα Σέα, οπά πφι έκι ο αϊθή σου ο Κοτσαρή.
Τσαι έγκεινη το μέρη ο 'νι τσίπτα άλιου πάρα ένα βροντάημα .
Αλλά ακόνη ένι ογή να αλεί νάμου τα δικά σι ιστορία .
………… ΕΜΕ ΝΝΙΟΥΝΤΕΤΣΑΚΩΝΙΚΑ …..
Θωμαή, Σιούλα ,Σταματού  : Του Πάνου Μαρνέρη .
Σ:Βρε γουναίτσε ήμαρτον …
Θ: κίσου με του γκρίννιε ;
Μ: Τσαι παθήτσερε  έμε έχουντε πφ'έμε εχουντε τα καΐα..
Σ:Έα τα όγια μι ντεεεε.
Έα τα όγια μι..
Θ: Βρε  γειτόνισα καημό ννι έννι έχα να τσινήερε ννία βοά τα κουβέντα με δίχως παράπονε σε ποίε όγια ντι να μόλου;.
Μ:Παράτει ννι  τς'εκιού  για τα καΐα ένι ννιούα.
Σ:Ορούντα έσι βρε, τρούχισε το μαλούτςι ντι γουλιάϊθι, α Σταματού πφουρ εκαταβήτσε;
Θ: Α Σταματού καταβήτσε γιατσί έτθε έχουντα τουρ ίιδοι εμαλοί.
Μ: ορή καμουθήτθε από όρπα χάμου, ο σούνα α καΐα … Έμε έχουντε τσαί σ'εμού;
Σ: Να ρωτίου κάτσι βρε γουναίτσε;
Θ: Τσ' ό' σι ρωτούα καψο Σιούλα…
Μ: Έτρου τς'αλλίου Τζάμπα ένι…
Σ: Ορη κακότθο, εννιάκα ότσι με τα πρεσσά καΐα το αίμα ένι αδαιρέντα, εμού τς'έτθε αούντε;
Θ: Μπερ έσι αούα καψο Σιούλα, ο 'με τσαί γιατροί!!!
Μ: Ορή ταν ατσιπέρη τςουπαήμα τσαί το αίμα ό 'κι σταμακίχουντα με τσίπτα, αδαιρέ σαν ύο.
Σ: Άμα ένι έτρου τσαί οι εμαλοί κουρκούκι,λαπά είννι γινουμένει..
Θ: Χαχα .
Ό'τθε αούντε μι;
Γιάκειννι έμε γιουρίζουντα πουπουλέου σαν ντρεόκοτθε;
Μ: Άμα είννι νατοί λαπά όπφουρ ένι αούα α καψο Σιούλα, έκειννι ένι ξηγούντα πρεσσά..
Σ: Ορη γουναίτσε, ο 'νι τσίπτα ως του Χριστού θα ματαπάτσουει τσαί θα μόλουμε τα ίσια νάμου .
Υγεία θιλενάδε τσαί θίλοι, ποίνετε γκάνα μπλουτςάρισμα τσαί
Κιάνετε τουρ απότσιε….
Μιλάμε Τσακώνικα ……
Κουιτέ  από το βιβλίε «ΚΡΑΥΓΗ» .
…….….Εμέ Ννιούντε Τσακώνικα ………..Σταματού.
Κάκοιε στιμή οράκαμε φωτοβολίδε.
Σι ήγκιαει ξερίχουντε σταυρουτά.
Τσί πράματα είννι ένταοι;
Αούντε ήγκιαει με απορία οι φοζατθοί  γουναίτσε .
Θα έκι μεσαμέρι σαν εκάνε ένα στρακιώτα τσαι πέτσε:
«Τούτο κάζα φώκο» (αυτό το σπίτι θα καεί) φύγετε φύγετε…..
Ενάτθε τα κακομοίρα.
Οι γουναίτσε πατούντε ήγκιαει ανία τάνου ταν άβα τσαι ήγκιαει ασπηδούντε από τα παναϊθούρια.
Ασπηδήκα από το παναϊθούρι τσαι απέ τραβήα τα Μάτη μι, τα μιτσούτερα αφούτςια μι, του γονείε τα μάτη μι τσαι σε μπαλήκα τάτσου .
Ο στρατέ τθα γραμμή .
Πέτσε μι α μάτη μι : — Καμπτζί μι αν έκι να σκοτούνει νάμου, θάκια να  νι έχωει μποιτέ .
—Κάτσα, νιε πέκα, να ζάου τάσου να νάρου το μπέτσιμο, γιατσί μι ν'άγκαει.
Πφου θα κιούψουμε τα νιούτθα;.
Γιουρήα κίσου τθο σκολείε τσαί σ'οράκα του Γερμανοί  πφί ήγκιαει ταγίχουντε ταν ικχάρα,  με μπάλε χόντα από το υπόγειε.
Να έχουμε αγάκη τθου καρδίε νάμου τσαί υγεία θιλενάδε τσαι θίλοι .
Πέφτα τσαί Παράστσι – του Σερικχή .
………..Εμέ Ννιούντε Τσακώνικα………Μιχαήλ Τετώρος
Πέφτα τσαί Παράστσι - του Σερικχή :Α Τσακωνοπαρέα.
Παπαδιαμάντη :Τύχη από ταν Αμεριτσή.
Α Ροδαυγή ετσύβε λίγο πλέκιεριου για να οράει τάσου  τθο  κηγάϊδι τσαί έτρου ενάτθε το αναπάντεχο.
Τσιτάε τάσου.
Γκανένα ο 'ρέστε  να   βοηθεί  το έρμο καμπτζί.
Παλεύε να αγκραητθεί από τον αγκατέ του κηγαηδίου, αλλά του κάκου, ο κατανέτζε σι.
Το σιατέρι ννιέ μπαλήκαει σκωρετέ ύστερα από λίγο.
Έγκειννι έκι το τυχερέ σι.
Κατά δεύκιεριου  ερέτσε το τυχερέ σι α πρώτε σι Σιάτη α Λεννιώ τσαί μαζί με σ'ετήνα, α τρίτε α Μαργαρώ.
Ερέκαει τσαί η δύου το τυχερέ σου κάπφου παράξενα.
Α Ελένη αρβωνιάστε τον Παναγή,προξενευτέ από του τσαδεφάδε ταρ Ασημίνα σαν εργατικό τσαί  προκοφτέ.
Σαν όμως ό γαμπρέ γιά πρώτε  βοά εζάτσε τθα τσέα τα νύιθη, οράτσε ταν αρβωννιάρα σι οράτσε τσαί τα μιτσουτέρα τα τα Μαργαρώ.
Ννιέ γυαλίε  όμως α μιτσουτέρα α Μαργαρώ.
Ταν άβα μέρα  παρατζελήτσε τθαν Ασημίνα τσαί τθον Μάστρο—Στέφανε ό,τσι:Αν έκι να ννι δούνει τα Μαργαρώ, έχε καλώς, ειδάλλως ο αρρεβώνα με τα Λεννιώ έκι χαού τσαί άκια να έκι γύρου  κίσου τα αρραβωνιάσματα.
Υγεία θιλενάδε τσαί θίλοι …Τσαί να ννιλήνουμε τα γρούσσα νάμου.
……………Εμέ Ννιούντε Τσακώνικα……..
……..Μιλάμε Τσακώνικα……..
Πέφτα τσαί Παράστσι - του Μάτζη : Οαπαδιαμάντη : α στριπγκλα Μάτη : Διαστσευή τσαί γραφτέ τθα Τσακώνικα από τον Πάνο Μαρνέρη.
Βασίλη έμε φχαριστούντε τσαί ετίου για ταν προσφορά ντι .
Ο σκοπό νάμου ένι α αναβίουση τα γρούσσα τσαί α προσφορά ντι ένι ατςά.
Βιάκεινι ντ'έμε καμαρούκχουντε,εννεί, οι γονείε ντι τσαί όα α Τσακωνιά .
………..Εμέ Ννιούντε Τσακώνικα ……..
Πέφτα τσαί Παράστσι - του Μάτζη : Α Τσακωνοπαρέα  Παπαδιαμάντη : Α στρίγκλα μάτη.
Διασκευή τσαί γραφτέ τθα Τσακώνικα από τον Πάνο Μαρνέρη .
—Να ννι άρουμε το μπουζούκι επέτσερε τσυρά;
Ματαρωτήκαει οι χωροφυλάτσοι.
—Ναί, απογήτθε ετήνα,  να έχετε ταν εφτσή μι τσαί να ννι μου καμαρούκχωει οι ματέρε ννιούμου.
—Εντάξει τσυρά μι, ννι απογήτθαει ετήνοι.
Άλλιου πφι ου 'γκιαει θέντε οι χωροφύλατσε.
Το να αβράτσωει  δύου αρματουτοί από ένα ξαρμάτουτε το μπουζούκι, δύου ατσοίποι ένα όργανε από του χέρε του ζουρλού, από ένα πφι ο 'κι κειράζου λιγκόννι, ο 'κι τσίπτα τσαί  ο 'κι  αστείο  για γέλια…
Ο έρμο Ζάχο ταν αργακηνά έτανη ερέστε δίχως το μπουζούκι σι.
Εχάτσε το όργανε σι ο φτωχό παλαβό τσαί έδαρη ένι βού, για το κακό πφι ννι ερέτσε.
Ο 'κι ζατέ ταν ατςά θάλασσα να ερέσει τουρ αϊθήνε σι τσαί ούτε σκωρέτθε για να ανταμούει τουρ αϊθέ σι.
Απαραμάτσε άβουλε κάτου από τα μάτη σι για να ννι κουβαλήννει κάβα, όσιου ακόννη ήγκιαει αντέχουντε οι ίςε σι..
Υγεία θιλενάδε τσαί θίλοι  τσαί να ννιλήνουμε τα γρούσσα νάμου.
…………Εμέ Ννιούντε Τσακώνικα …….
Κατςούνου-ούνα- ούντα
Κατσιβέα
Κατράμι
Κατσουκάννι
Κατσιούα
Κατσιούλι
Κάτσιουλε
Κατςιοφαητέ νή κατςιοφαητέ
Κατούγι
Καύκαλε
Από ταν σύνταχα έννι κατςούνου κάρυα
Οράκα ννία κατσιβέα
Κατράννι ντέ μποίτσε ο ήλιε.
Ο 'ννι χωνέγκου το κατσουκάννι πφί μέ μποίτσε
Α κατσιούα εμποίτσε δύου κατσιούλια
Ένα κάτσιουλε ένι παρίου ένα γιουρε
Το καδεφκήρι ένι κατςοφαητέ
Ννι ανεμούκα το κατούγι
Τα χεούνα το καύκαλε έκι έχουντε κχραΐα
Ανέ έχουμε υγεία θιλενάδε τσαί θίλοι τσαί Ανέ ννιλήνουμε τα γρούσσα νάμου
Πέφτα τσαι Παράστσι - του Σετθέμπρη .
ΣοϊΘία τσαι Βγενού  : του Πάνου Μαρνέρη
Πέφτα, Παράστσι – του Σετθέμπρη :Α Τσακωνοπαρέα ..
Σοϊθία τσαι Βγενού : Του Πάνου Μαρνέρη .
Β:)Σοϊθίααα εεε Σοϊθία κιά έσι τσαι ό'σι ορουμένα;
Σ:)Ένα καουτσαίρι…Μπαήτσε α ψιούχα μι
Πλέα…Άμα το Θεό!!!
Β:)Τσ'επαθήτσερε κακότθο ;
Σ:)Πρώτα πρώτα α ιδουλεία, ο αφήκαει νάμου να νάρουμε νία ανάσα.
Β:)Ο 'σι
Φχαζιστούα τα Δέσποινα
Πφ'έμε έχουντε τσαι ιδουλεία….
Σ:)Βρέ Φχαζιστούα νι έννι …..
Αλλά….Άμ το άλλιου…
Β:)Έσι έχα τσ'άλλιου;
Ποίερ άλλιου βρε Σοϊθία.
Σ:)Έντανη τα καΐα….
Ήμαρτον Θέ μι
Δροσίε λιγάτσι αλλά τσι κακό έκι έγκειννι;
Β:)Βρε έσι ποία παράπονα τσαι εκιού;
Όα αμέρα
Τάσου το αρκοντίσιε;
Πφου τθο δάτανε νι είννι αούντε τσαι έκεινι το ρημαϊδακό….
Τσί νά αλήου τσαι εζού α έρμο;Τα πλέτερε αμέρα καταλιακού με ζουρλίε…..
Σ:)Εμ γιάγκειννη ντ'έννι αούα ντεεε…Κοτούα έσα
Να μπαήερε τάτσου πφ'όσα κοτούα;
Β)Άλλιου τς'έγκεινη θα ποίερε παράπονα γιατσί όσα πορούα να μπαήερε τάτσου;
Τσι άλιου θα νιάου α Χριστσιανά….
Σ:)Ο πάσα ένα με τα ντέρκια σι τσαί τά παράπονα σι θιλενάδα….
Β:)Ακομπέτι μποίτσερε γκάνα μπλουτςάρισμα;
Σ:)Μποίκα γκανιά δεκαρία, τσαι έταοι με το ζόρι…Αφεγκία ντι;
Β:) Τσ' εζού νία από τά ιίδα, αλλά τσαπρούμα τον ήλιε, μ'άτζε ο ύπρε τσαι
Ατθαήα, χουρχούλε γιομήτσε ο κορμό μι.
Σ:) Ό 'σα νιούα να ντι δού νία αλοιφή…..
Β:) Σάματσι ντ'οράκα κχίπτα;
…..Ανέ έχουμε ταν υγεία νάμου
Πέφτα τσαί Παράστσι – του Αγούστου: Κουιτε  από το βιβλίε»ΚΡΑΥΓΗ» Διαστσευή τσαί γραφτέ τθα Τσακώνικα από τον Πάνο Μαρνέρη.
………..Εμέ Νιούντε Τσακώνικα ………Μεταξού  Τσουκ.
Πέφτα τσαι Παράστσι– του Αγούστου : Α Τσακωνοπαρέα .
Διαστευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη ..
Α Κατερίνα Τρατσάλου—Θανοπούλου ενάτθε τθα Καλάβρυτα .
Αφέγκη σι ο Κώστα Τραγοτσάκαλε τσαι Μάτη σι α Αρτεμισία Νικολάου.
Έκι έχου τςεί αϊθέ: ταν Ελένη, τα Γιωργία τσαι ταν Αγλαΐα.
Το  Στεφανούτθε το Νιχάλη Θανόπουλε τσί μποίκαει  καμπτζία:  Φροσύνη τσαι ταν Αρτεμισία .
Του  του Δετσέμπρη ντούκαει οι κχαμπάνε.
Να μου ήγκιαει καούντε τθο σκολείε .
Τάχα τσι ήγκιαει θέντε ;
Μπορεί να ήγκιαει θέντε να βάλωει νάμου όγο, έμα στσεγκουμένα όπφουρ έμα κχαμπαίνα με ταν οικογένεια το κατάβα για το σκολείε .
Σαν εσούκαμε, χώρια οι γουναίτσε με τα μιτσά καμπτζία τσαι χώρια οι ατσοίποι με τα ατςίτερα  καμπτζία .
Να μ'εβαλήκαει τάσου να μ'εκλειδούκαει τσ'απέ αμπρούκαει νάμου, να δάνει νάμου ζωντανοί.
Κατςούκαμε το πόρε τσαι τα παναϊθούρια τσαι αναιμούμαει τάτσου .
Οι Γερμανοί να μου ήγκιαει μπλέγκουντε να ζάμε κατα το Σταθιμό .
Ανέ έχουμε υγεία τσαι αγάκη τθου καρδίε νάμου θιλενάδε τσαι θίλοι.
…………Εμέ Ννιούντε Τσακώνικα ……….
Πέφτα τσαί Παράστσι -του Αμάη : Α Τσακωνοπαρέα.
Καμάρα του Κορόγου: του Πάνου Μαρνέρη .
Έντανη ογή ένι α καμάρα του Κορόγου.
Τθο ένα χιλιόμετρε Νόκια από ογή ένι τσαί α κχραΐα του Δέρςου.
Εζου ννιέ θυννήμα σαν κάλυε του Θόδωρου Κορόγου ( Ματζουράνη), αφέγκη του Τάσιου Κορόγου( Βιολιτζή) τσαι Γιάννη Κορόγου (Δάσκαλου).
Καμάρα ήγκιαει αούντε οπά πφι οι νομίε ήγκιαει πούντε το γά  τσαί ο νοικοτσιούρη τα καμάρα,έκι πάσου αρτούματα.( Ασκοπουλίσιε,αφοκιούρε τσαί κιουροί) .
Προφανώς ο αφέγκη του Θόδωρου Κορόγου, ο Αναστασούλη Κορόγο, να έκι ο Τυροκόμο.
Έντενη ογή τον κάλυε ννι επιστρατεύαει οι Γερμανοί τότθε με τα κατοχή.
Σ'έντανη ογή ταν τσέα ήγκιαει έχουντε το αρχηγείε σου.
Ήγκιαει έχουντε απογορευτέ τθου νομίε όλοι να μπάνωει του κατούνε σου τα ννιούτθα για νεμά.
Ο αφέγκη μι έκι έχου ννοιτσιαστέ το μαντρί του Κατςοϊμάννη γιούρε τθο ενάμισιου χιλιόμετρε Δυκικά από ογή.
Έκι βούκχου λοιπόν όα τα τρουκάννια τσαι έκι σαού τα χκινά σι.
Το καλέ το παλληκάρι ένι ννιουρίζουντα τσ' άλλιου μονοπάκι.
Ταν ιστορία μι ννι έκι αού ο αιθή μι ο Λία…
Χρόνοι  πφι επεράκαει τσαί ο θα ματαγιουρίσωει.
Ένι χρίε νάμου να θυνηκχούμαει του προγόνοι νάμου τσαι να ννιλήνουμε τα γρούσσα νάμου.
Υγεία τσαι αγάκη θιλενάδε τσαι θίλοι.
……..Εμέ Ννιούντε Τσακώνικα………
Πέφτα τσαι Παράστσι  Αγούστου τσαι  του Σετθέμπρη .
Κουιτέ  :από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
……………..Εμέ Νιούντε Τσακώνικα ……..Μπαρμπαρίνα
Πέφτα τσαι Παράστσι  Αγούστου,  του Σετθέμπρη:
Τα δέφτερε Αμέρα αραμάκαμε
Σε νία αποθήτση πφι ό'κι δατά, δίπα από τα δατά τσέα τα τσεία μι τα Βασίλω .
Σ'έτανη ταν αποθήτση αραμάκαμε πρεσσοί
Χρόνου.
Α Κατίνα Παυλοπούλου παντρεύτε από οπά, όπφου τσαι εζού.
Οπά ξον από σ'ενεί ήγκιαει αραμούντε, οι Φιλιππακοπουλαίοι, οι Ζησιμαίοι, τσαι α οικογένεια Καλλιοτζή, γιούρε τουρ εξήντα νοματαίοι .
Α τσέα νάμου, νία ατσά δίπατε τσέα εδάτσε τελεία, όα σποΐα.
Όλοι οι τσέλε τα γειτονία δατοί.
Α τσέα του Καρακάση,τα Βαβούραινα, του Γαριφάλλη, του Δαμόγιαννη .
Έμαει έγκουντε πάσα μέρα, έμαει ορούντε τα χάματα, έμαει ορούντε του τσέλε πφι ακόνη ήγκιαει καπινίζουντε τσαι απέ έμαει γιουρίζουντε ταν αποθήτση πφι έμαει αραμούντε .
Τθο κατούγι ερέκαμε το άγο
Πφι έκι νατέ σκούρμο όρπα οφι έκι δεητέ τσαι πιο πα του κουνάρι νάμου .
Έμαει έχουντε τσαι ένα χιούρε .
Έκι μισοδατέ,ήγκιαει λείντα τα κρίατα σι,
Αλλά έκι ζωντανέ τσαι έκι τσάχουντα.
Ανέ έχουμε ακάκη του καρδίε νάμου τσαι ταν υγεία νάμου ….
Σ:Ουουου τάς' τα χαρά ένι βρε θιλενάδε…
Θ:Μπά πφουρ έτρου βρε Σιούλα;
Μ:εκιού βρε κολέγισσα όλιου παράπονα έσι, τς'ενάτθε;
Σ: Για οράτε μι κα γιατσί θα έχουμε κακά ξεμπερδέματα.
Θ: Ορή, ο πέκα ννιούμου αβράτθε με τα ννία…
Μ:Άφε ννι  τς'εκιού βρέ Θωμαή, μη ννι τσουτσουλίζερε, να αλεί νάμου τον όγο πφι ένι χαιρετά;.
Σ: Πφ'εσούτσε α χάρη νάμου ως ταν Αϊθήνα βρε γουναίτσε;
Θ: Ουουου βρε θιλενάδε τσι ωραία πφ'επεραήαμε!!!
Μ:Κα περαήαμε, αλλά εζού ένα φόβο ννι έμα έχα….
Σ:Ποίε ντε'κειράε Σταματού;
Θ: Ετεοι οι  ειδοποιήσε για του κχαρόαβροι τσι άλλιου…
Μ:Ναι βρε κολλέγισε, να με ζάτσε, τσι ν'αλήου ψευκίλε.
Σ: Ξον από 'κειννη τσαί από τα καΐα όα τα άβα ννιά χαρά.
Θ: Έτανη α Πατριώτση  α Μαρία  όα θυσία σε μποίτσε…
Μ: Να  περιποίηση, να τσεράσματα τσι ν'αλήου κομμάκια ενάτθαει όλοι  οι αντροίποι.
Σ:Βρέ ως τσαί οι Δήμαρχο, να μου κιμάτσε τσαί 'κάνε
Θ: Ναι…Ναι  τσαί  ο  παλιέ 'κάνε.
Μ:Κα μποίκαει, κιμήκαει το τόπο νάμου τσαί τα γρούσσα νάμου.
Θ: Ο Θεός τσαί α Έωνη να σ' έχει όλοι σου κά…
Θ: Το ιδάσκαλε οράκα λίγο χολιατέ…
Μ: Τσαι σ'εννίου έτρου με φαγγήστε…
Σ: Μην εζουρλίστατε… Τσι χολιατέ μαθέ, αφού τάσου το Λωφορείε έκι κόφου κάτσι ρουμπαΐδόννια, μ'άτζε τουρ α βουτάνε, μ'άτζ
ΘΜ: χαχαχα…
Ανέ έχουμε όλοι ταν υγεία νάμου θιλενάδε τσαι θόλοι.
Φχαριστούντε ννιούμου πρεσσιού όλοι τσαί για όα….
…………..Εμέ Ννιούντε Τσακώνικα ……..Μεταξού
Αφού εσιά τον αφέγκη μι,  έμα ξοικάζα για γκάνα μπέτσιμο, ο 'μα ερέχα  το δικό νά μου, ερέκα τσαί ννιέ κχατθίκα τάνου.
Μπρού ννι κχαμπαήσουμε εζάκα τθα μάτη μι .
Ννιέ 'ρέκα όρπα.
—Κάτσα ογή εκιού,  ννιέ πέκα.
Αλλά πφου να ννι κχαμπαήσου μοναχά μι,  χρονού μαθές .
Ννιέ κιάκα από του νώμοι τσαί ννιέ τραβήα μοναχά μι .
Κια ρέκα τα δέναννη;
Α Θεώννη α αϊθά μι, ο 'κι πορούα να μι βοηθεί .
Έκι ένα λιανέ σιατεράτσι, ενάμισε χρόνε μιτσουτέρα μι .
Έκι κχοντούκχα όμως το μπέτσιμο από το κίσου μέρη τσαί έτρου ου 'γκιαει  οι πούε σι τσιτέντουντε τάτσου.
Εσούκα τθα μάτη μι .
—Γιατσί βρε Ελένη ννιε μπέερε;
—Για να μη ννι οράρε μάτη μι τσαί  πάθερε τσίπτα .—Όχι καμπτζί μι .
Ο σκωρεμό σε πρεσσοί μαζί ο 'νι σκωρεμό  .
Ννι αφήκα τθο σκαλί.
Όρπα ήγκιαει κάτσι γουναίτσε, σε παρακαλέκα τσαί με βοηθήκαει .
Σκάβαμε με του χέρε όσιου έκι πορού ο πάσα ένα ……
Υγεία να έχουμε κολέγισε τσαι κολέγοι τσαι αλάργα από πολέμοι.
……………Εμέ Ννιούντε Τσακώνικα………..
Πέφτα τσαί Παράστσι - του Σετθέμπρη : Παπαδιαμάντη .
………Εμέ Ννιούντε Τσακώνικα……..Μεταξένια
Πέφτα τσαί Παράστσι – του Σετθέμπρη :Α Τσακωνοπαρέα
Έτανη τα στιμή κιάτσε το φισικό πρεσσέ δίχο.
Τάσου τθο θράβαλε τσαί  πφι οι γουναίτσε ήγκιαει παλαίγκουντε να βοηθήνει το Θανάση, ο Στάϊθη βαλήτσε τα χέρα σι κάτου από το προστσέφαλε, άτζε το φάκελε με του  παράδε, δίχως να ννι άρωει χαμπάρι τσαί ννιε κχακχούε τθο γκόρφο σι.
Άμα ο Θανάση συνεκάνε, α Μάτη κλείτσε το πόρε τσαί 'πέτσε τουρ άλλοι.
—Αφήτε ννι να ξακισταϊθεί, ένι κρίμα από το Θεό, το χιλιάρικο θα ννι δεί ταχία.
Να ένι κα το καμπτζί μι.
Ξοδεύε τα ννειάτα σι  τσαί αρρωστήτσε το καμπτζί μι, τόσοι χρόνου τάσου του κχραΐε να σκάψει να μπάλουει το μάλαμα, σαν τό στραβό πφογκικό τάσου τα λαγούμια, ννίου έσι;.
Αφήτε ννι να νάρει λίγο αέρα, πφι ελίτσε τθον τάνου κόσμο τσαί ματαλίτσε σαν το τσερί.
Ανέ συχάσει τα ννιούτθα…Όα τα τού γάμου ήγκιαει αλέστα.
Όπφουρ ο γαμπρέ  σ'έκι καοννυχκίζου,  α Αφέντρα ννιε ζυγούτσε τσαί ννιε πέτσε ταν αβουτάνα.—Το χιλιάρικο θα ννι  δεί νάμου ταχία, ετάτθε τσαί α μάτη μι ….
……………Εμέ Ννιούντε Τσακώνικα………
………Μιλάμε Τσακώνικα………
Εμέ Ννιούντε Τσακώνικα………Μεταξού
Πέφτα τσαί Παράστσι – του Σερικχή :Α Τσακωνοπαρέα.
Παπαδιαμάντη:τύχη απ 'ταν Αμεριτσή
Τα φτωχά ταν Ασημίνα, γουναίκα του βαρελά, όλοι οι συτζεννήδε σι ννι ήγκιαει λυπουμένει τσαι ήγκιαει τςίντουντε πφρούρ άκια να έκι στεφανούκχα του τέσσερι σι σιατέρε, ούγοιοι ννιε δούτσε ο Θεό ύστερα από του δύου σι υζοί.
Τα έξε σι καμπτζία αναστάτζε με πρεσσά  βάσανα.
Α ιδουλεία του ατςούπου σι έκι κχοντούκχα δύ μήνοι τσαί όλε τον άλλε τσαιρέ τσίπτα ξόν από κάτσι παραμιτσά μερεμέκια.Αλλά τσαί έτεοι οι δύου μήνοι ήγκιαει φερίκχουντε πλέτερα παράπονα παρά παράδε.
Τον Άγουστε τσαί τον Σετθέμπρη, το τσαιρέ πφι ήγκιαει τςυγούντε το πρώϊμο τσαί όψιμο μοσχάτε, ο πάσα ένα πφι έκι έχου άμπελε, έκι αποσούκχου ακαλυτά τα βαρέλια τσαί του κάδοι τθον τσύρ Στέφανε για διόρθουμα.
Ο τσυρ Στέφανε χωρατατζή όπφουρ έκι έκι αού : —Όλοι μαζί βρε Χριστσιανοί;
Τα ιίδα ένι παθαίνου τσαί  ο παπά Μακάριε τα  παραμονά του Χριστού τσαί ταν ατςά εβδημά…..
Μην αφήουμε τα γρούσσα νάμου να χαϊθεί ανέ ποίουμε το χρίε νάμου.
Πέφτα τσαί Παράστσι – του του Φλεβάρη.
Οι Ξενητευτοί : του Πανου Μαρνέρη.
Πέφτα τσαί Παράστσι – του Φλεβάρη : Α Τσακωνοπαρέα.
Ξενητευτοί  Του Πάνου Μαρνέρη
Ο Θάνατε, α ξενηκεία, ο πόνε τς'α Αγάκη.
Τα τέσσερα ζυγίσταει σ'ένα χρυσέ καντάρι,
Βαρειουτέρα ένι α ξενηκεία, πιο βαρία από τ'άβα…..
Πρεσσά ένι πορού να αλεί ο πάσα ένα πφι ο 'νι έχου ννιουριστέ τα ξενηκεία.
Α αλήιθα ένι ότσι ούγοιε ο 'νι έχου ννι ννιουριστέ άκια να έκι προκιμούτερε να μην έχει γνώννη.
Πρεσσοί πατριώτε νάμου ξενητεύταει τσαί ο ο όγο του ξενιτεμού έκι ο ιίδε.
Γκανένα όμως ο λησμονέτσε το τόπο σι.
Ένα από τα τελευταία παραδείγματα, ο Στάθη ο Συκιώτη.
Αιωνία σι α μνήμη.
Επίσης οι αϊθήνε Κορόγου.
Ένταοι τα αξιέπαινα καμπτζία είννι καμπτζία τα Παλιόχωρα.
Νομήε πφ'εφύγκαει για το άγνωρε από πρεσσιού μιτσά ηλικία.
Εζάκαει ταν Αμεριτσή, δουλεύαει σκληρά.
Γκανένα ο δούτσε σου τσίπτα τα χέρα.
Μοζάκαει τσαί νοσταλγήκαει το τόπο σου.
Όλοι σ'έτθε ννιουρίζουντε τσαί ετήνοι τσαί έταοι πφι είννι έχουντε μποιτέ για το τόπο σου.
Συγχαρητήρια τσαί σ'έμε φχαριστούντε.
Επίσης,τουρ αϊθήνε Τίγκλια,τουρ αϊθήνε Κχρινήτσου,το Λία του Μαρνέρη τσαί το Γιάννη το Κολεντριανέ.
Όγω του ότσι τσαί εζού έννι ένα επαναπατριστέ ξενητευτέ έννι έχου ένα ιδιαίτερε δεσμό μαζί σου.
Να σ' έχει ο Θεό κα τσαι να απαραμάνει γνήσιοι με το πανέμορφο εσωτερικό σου κόσμο αναλλοίουτε, τσαί α αγάκη για το τόπο σου να σι ναϊθεί φυατθέ….
Ννία άβα βοά θα γράψουμε για όλοι του ξενητευτοί.
Φχαριστούντε πρεσσιού….
Υγεία τσαί καλέ επαναπατρισμό σε όλοι του ξενητευτοί.
Πέφτα τσαί Παράστσι – του Αουνάρη .
Μαντρί του Νιτσήτα: Του Πάνου Μαρνέρη .
Να νιουρίζουμε τσαι να μνημονέγκουμε του προγόνοι νάμου.
Πέφτα τςαι Παράστσι - του Αουνάρη : Α Τσακωνοπαρέα.
Το μαντρί του Νιτσήτα : Του Πάνου Μαρνέρη .
Ο παππού ο Νιτσήτα Γκουβύση .
Ο καλύτερε τθα ντιλιβίρα .
Έκι έχου δενατθέ τσαι τον αϊθή το Λία πρεσσά .
Α γουναίκα σι έκι σιάτη του Νικόα Παπαϊδά.
Έγκεινη ογή το μέρη νι έκι έχου παρτέ προίκα μάλλον .
Ένι κιστίου ότσι έκι έχου προύατα .
Τσαι έγκεινη το μαντρί ένι χκιστέ σε Γάςα, για δύου όγοι τσαι για απάτζι αλλά τσαι για τα δροσία… Έντανη α Ογή έκι φερίκχα το όνουμα : α Γάςα του Νιτσήτα
Υζοί σι,ο Νικόα ,ο Ντίνο,ο Δημοςτένη τσαι ο Παναγιώτη.
Έκι έχου άλλε ένα υζέ το Νιχάλη, πφι εσκωρέτθε πρεσσιού νέο .Ο 'κι έχου σιατέρε .
Έγκεινη έκι το μαντρί σι τσαι ο κάλυε σι .
Έκι ατςέ νοικοτσιούρη για έτεοι του χρόνου, καθότσι έκι έχου τσαι πρεσσά χτήματα, τσαι τθα Παλιόχωρα,τσαι τθο Τσέρφο.
Οι αντροίποι πφι ήγκιαει οικονομικά σε κα κατάσταση, ήγκιαει αρίκχουντε τθα δούλεψη σου κοπέλια…
Ο παπου ο Νιτσήτα έκι έχου παρτέ σαν κοπέλι το Στάϊθη Συκιώτα τον ευεργέτα νάμου .
Από τον εγκονέ του παπού του Νιτσήτα αγοράκα τσαι εζού τα χούρα τθο Τσέρφο πφι εχκία τα τσέα μι .
Έμε Φχαριστούντε τσαι έμε μνημονέγκουντε έντεοι τουρ αντροίποι πφι εκχοντούκαει το καγκήλι τα γρουσσέ αναφτέ .
Πέφτα τσαί Παράστσι – του Σερικχή : Α Τσακωνοπαρέα.
Θωμαή Σιούλα,Σταματού : του Πάνου Μαρνέρη.
Μ:Ελεχούμα  βρε γουναίτσε ήμαρτον πλέα…
Θ:Τς' επαθήτσερε βρε Σταματού ;
Σ:Ο 'σι αούα μι σαν πφουρ ελεχούτθερε;
Τα χέρα βαλήτσερε τασ' το λουπάϊ ;Τς'εμποίτσερε;
Μ:Τσι να πάθου….
Ότσι παθήτσε ο πάσα ένα μ'έντενη το κχαρόαβρε.
Θ:Α αλήθα ένι ότσι ο 'νι μπορού γκαρένα να ανασάνει..
Σ: Γουναίτσε!!!
Ορή κακότθο καουτσαίρι έμε έχουντε, τσι έτθαει θέντε να πεί;
Μ:Ωχ καημένα … Λεκό έμε αούντε εννεί, κουβάννιου εκιού.
Θ:Ορή όλοι ννι είννι αούντε, το  κλιμακικό άτσιμο ένι ογή.
Σ: Τσι επέτσερε;
Τσι ένι έγκειννι πάλι;
Μ: Κλιμακικό άτσιμο….
Τσ' επαθήτσερε κουφούτθερε;
Θ: Άμα τσαί ένι ποίου καΐα ένι δαίσου ο πέτςε, άμα ένι βρέχου ένι ποίου πολυμπρίλε…
Σ: Εμού έτθε βαλτά να μη ζουρλίσετε, βρε να μη ννι μου αλήου τσίπτα έδαρη, ο τσαιρέ ο 'νι άσου τσι ένι ποίου;
Όρπα ένι στέκου;
Γιάκειννι έμε έχουντε του τέσσερι εποχάδε..
Μ:Ναι έτρου ένι, αλλά έδαρη  ννι ένι σούνου τουρ άκρε….
Θ: Ο 'σι αννοίντα έκειννι το ντρεοκούκι να οράρε τσι ένι γινούμενε;
Σ: Άβα έννοια ο 'μα έχα… Μόνε παρατήετε μι από όρπα χάμου…
Μ:Ο 'σι μπάνα άκρα καψο Θωμαή μόνε παράτεινε ννι.
Θ: Ο 'ράτσερε πφι φουσκούτσε ένα ποταμό  οχτώ μέτςια  σε έμισε ούρα τσαί πρίτθαει γκαννιά κατοστά.
Σ:Α συντέλεια εσούτσε, ανέ ποίνουμε τσαί γκάνα σταυρέ ογή οπά…
Υγεία θιλενάδε τσαί θίλοι, ανέ κιάνουμε γκαννιά απότσια…
………….Εμέ Ννιούντε Τσακώνικα…….
Πέφτα τσαι Παράστσι – του Δετσέμπρη .
Μετά από πρεσσέ τσαιρέ  ενέτζε τα κόκκαα σου τθα Βυσωκά.
Ύστερα από τα συντέλεια εζάκαμε τσαι αραμάκαμε τα τσέα του τσείου μι πφι ο 'κι δατά .Οπά τάσου σιμούναει, όχι μόνιου ενεί αλλά τσαι άλλοι οικογένειε πφι ήγκιαει δατοί οι τσέλε σου.
Απέ βοηθήκαει νάμου από γη τσαι από 'πά.
Εζάτσε α τσεία μι τθα Λαπατοχώρια διακονεύε α έρμο τσαι ένέτζε νάμου λίγο φαέ, κχάμποσα φασιούλια, ότσι ακομπέτι νι έκι δίου ο πάσα ένα .
Πρεσσοί ήγκιαει νιουρίζουντε τον αφέγκη μι γιάκεινη νι ήγκιαει δίντε κάτσι παρατάνου .
Ενέτζε νάμου τσαι ένα γουμάρι καλαμπόκι, φαέ, άντε τσαι άβα πρεσσά κουμπάνια .
Περαήαμε ως να μόλει το καουτσαίρι να σερίτσουμε .
Βοηθήτσε νάμου ο κοσμάτση τσαι σε κατανέγκαμε: ΖΗΚΑΜΕ…
Τα εγκλήματα του πολέμου: Ανέ έχουμε υγεία τσαι αγάκη.
……..…Εμέ Νιούντε Τσακώνικα ……..
………….Εμέ Ννιούντε Τσακώνικα………
Πέφτα τσαι Παράστσι – του Μάτζη :Α Τσακωνοπαρέα
Τετώρο  : Του Πάνου Μαρνέρη
Μι είννι αούντε Νιχάλη Τετώρο.
Έννι ποίου Τσακώνικα μαθήματα τσαι έννι ννιού Τσακώνικα τθα τσέα με τα μάτη μι.
Έννι Θέου να σι μάθου να σι ννιλήνου γιατσί ένι χρίε μι .
Οι παππούδε  μι τσαι όλοι οι πρόγονοι μι κχοντούκαει τα γρούσσα ζωντανά για τάνου από τςεί χιλιάδε χρόνου.
Ένι έχα σίντε από ταν αρχαία δοξαστά Σπάρκη.
Ένι Ντροκή νάμου να ννι παραγκωνίσουμε τσαί να ννι αφήουμε να πφουντεϊθεί τσαί σκωρεθεί.
Έννι περήφανε πφι έννι Τσακωνόπουλε τσαί το ότσι έννι μαθαίνου Τσακώνικα.
Έννι περικαού τσαί άβα καμπτζία   να ποίωει το ιίδε.
Φχαριστού πρεσσιού τσαι: ΕΜΕ μαθαίντε τσαι έμε ΝΝΙΟΥΝΤΕ ΤΣΑΚΩΝΙΚΑ : Τα ΓΡΟΥΣΣΑ ΝΑΜΟΥ….
Παππού εγγονές α: του Πάνου Μαρνέρη
Μπ:Βρε παππού ως πόσε τσαιρέ έμε έχουντε να ποίουμε βιντεάτσι;
Π: Μπερ έσι αούα σιάτη μι … ΕΜΕ έχουντε κάτσι χρόνου..
Μπ: Ο 'σι αού τσίπτα, παλιά σ'έμαι ποίντε πάσα εβδημά ..
Π: Ναι καμπτζί μι γιατσί τότθε έμαι κοντά, τσαί έμαι ορουμένει..
Μπ: Βρε παππού τσ' έδαρη ό 'μ' ορουμένει;
Π:Ναι κακαμπτζί μι,  αλλά κάκια, κάκια, λεκαρία είννι ποίντα τα ψίλια νάμου ως να οραθούμε.
Ταν άβα βοά πφι έσα ζατά τθα
Γαλλία για του σπουδέ ντι έξε μήνοι εμποίκα να ντι οράου;
Μπ: Τσι να ποίουμε παππού, να μη ζάου το σκολείε;
Π: Να μη ννι ματαλήερε έγκειννι , το σκολείε ντι πρώτα από όα.
Μπ: Τότθε μη ποίνερε παράπονα παππού.
Π: Σιάτη μι ό 'ννι ποίου παράπονα, ίσια ίσια πφι έννι καμαρούκχου τσ' έννι πρεσσιού περήφανε για σ'ετίου..
Μπ: Παππού μι, ννία σ'έσι αού έτρου,ταν άβα αλλίου τσι θα ποίου με σ'ετίου ….
Π: Αααα για ξοίκα να 'ράρε, εκιού με μποίτσερε ένα νοσταλγικό παράπονε, τσαι μη σι γιουρίζερε έδαρη;
Μπ: Δίτσιε ές'έχου παππού, μαθήκα από τον καλλίτερε.
Π:ποίερ ένι έντενη σιάτη μι, ννιουρίζου ννι έννι;
Μπ: Εμ πφού ο 'σι ννιουρίζου ννι;
Ννιάτσερε οπά ανέ ννι έσι ννιουρίζου;Παρανιουρίζου ννι έσι.
Π: Ποίερ ένι αφεγκία σι;
Μπ: Έα βρε παππού πφι έσι ποίου ότσι ό'σι ννιουρίζου ννι;
Εκιού έσι.
Π: Αααχ βρε σιάτη μι ένταοι  μ'εσι ποία τσαι έννι λίου.
Μπ : Έα παππού, Έα να ποίουμε ννία αγκαλία.
Π: Έγκειννι έμα αντεχούμενε καμπτζί μι
Υγεία τσαι αγάκη του καρδίε νάμου, θιλενάδε τσαι θίλοι …..
Πέφτα τσαι Παράστσι – του Σερικχή  .Κουιτέ  από το βιβλίε «ΚΡΑΥΓΗ »Διαστσευή τσαι γραφτέ τθα Τσακώνικα από τον Πάνο Μαρνέρη
Καλάβρυτα : από το βιβλίε «Κραυγή»
Εφύγκαμε από οπά με τα νιούτθα, τάσου από τουρ αμπρουτοί τσαί δατοί τσέλε να ζάμε τα τσέα τα Μάτη μι.
Εζάκαμε τθο φουρναγιό τθα τσέα σι .
Ότσι οράτσε μι επέτσε μι:
«Έα σιάτη να νάρουμε νία τσία να ζάμε να σι κχακχούτσουμε, τσι θα σι φάνει οι κούνοι.»
Έγκεινη πφι οράκαμε ό'κι να νι οράει αντρώκινε εψιλέ.
Ο αφέγκη μι έκι έχου δίπα σι όα σι τα καμπτζία.
Ένι θυνηκχουμένα το μιτσή πφί έκι έχου νία κχραΐα τθα τσιουφά.
Από 'κεινη εζάτσε, από τα χαριστικά ντουφετσία.
Σε κουβαλήκαμε ένα ένα, μ'ένα μπέτσιμο .
Ο 'μαει πορούντε να κουβαλήουμε πλετεροι από ένα τα βοά.
Έμαει τέσσερι γουναίτσε .
Εζού, α Μάτη μι, α Θεώνη τσαι α τσεία μι α Σωκηρούλα .
Ο τάφο σου έκι πρεσσιού αναχλέ.
Έμισιου μέτςι, πενήντα πόντου βαϊθού.
Ίσια πφι σε μπέαμε με λίγο χωμάτσι.
Ανέ έχουμε ταν υγεία νάμου θιλενάδε τσαι θίλοι .
Σ:)Θωμαηηή κα νάμου αμέρα γειτόνισα .
Θ:)Αμέρα κα Σιούλα, σάμερε σαλίτσερε με τα νιούτθα ..
Σ:)Επέκα να οραθούμε, να αλήουμε νία κά ναμέρα, Κια έσι έγκα πάσα ναμέρα ακόνη αχάρατθε;
Θ:)Να έμ'έχουντε κάτσι χαρουπίλε οπά τα γωνία  τσαι πέκαμε να σι κχριούμε τσαι να σι μαζούμε.
Σ:)Δουλεία νιούμου,  αλλά να βρέ γειτόνισα με τα νιούτθα;……
Θ:)Βρε Σιούλα, άμα τσαι ο ζάρε με τα σύνταχα, τσι ιδουλεία να ποίερε μαθέ τασ'το κχαρόαβρε….
Σ:)Τσι να αλήου ότσι ο 'σι έχα δίτσηε;
Άμα τθάει ο ήλιε δυ—τςεί οργίλε ένι κχάρα, το πέτςε ένι δέσου.
Θ:)Εκιού μαζούτσερε σι οπά του Γιωργουλή;
Σ:)Ορή κοντογούα έννι, σάμερε νη  ταχία θα σι φέρου βόλτα, αλλά έννι έχα τσαι οπά τα κίσου βρύση κχάμποσα.
Θ:)Αμ προκοκή ο 'με ορούντε μ'ένταοι, αλλά να σ'αφήερε να ζάνει χατά ο'νι ποία ντι α καρδία .
Σ:)Παλιά έμαει έγκουντε τσαι έμαει μαζούκχουντε κχοκχόγια, τσαι ένταοι πφι είννι δικά νάμου … Αμαρκία από το Θεό .
Θ:) Ορή κα δένανη γειτόνισα Θ σ'αλήουμε τ'αργά .
Σ:) Άμα τσαι τελειού  θα  βάλου νια φωνά  να μόλει ο Νιχάλη, νάχει ταν εφτσή μι νάχει, να σι ποτσούει με το αζημίουτε βέβια .
Θ:)Ορή βάλε νία φωνά τσαι ερέσετε σι συναμεταξύ νιούμου
Σ:) Να έσι κά τσαι κά δένανη τσαί τάν αφεγκία νιούμου .
Θ: Ούρα κά τσαί βογητά γειτόνισα, πάσα μέρα έννι έχα ταν έννοια ντι μοναχούλι ντι όπφουρ έσι………
Ανέ έχουμε ταν υγεία νάμου τσαι καλέ Χινόπωρε θιλενάδε τσαι θίλοι.
Πέφτα τσαί Παράστσι– του Οχτώμπρη.
Διαστσευή τσαί Γραφτέ τθα ΤΣΑΚΩΝΙΚΑ από τον Πάνο Μαρνέρη.
………Εμέ Ννιούντε Τσακώνικα……..Δέσποινα
Έκι ννία ννιούτθα σοννιστά του Αμάη με συντροϊθία το δροσερέ αγέρι ταρ αύρα.
Δύου κουβάνοι στερίε ήγκιαει δενάχουντε, α ννία τθαν ανατολά τσαί α  άβα προς τα Δύση.
Το φώς από το φεγγάρι λιγοστέ, δίχως να μπορήνει κάκοιε να να οράει καθαρά του στερίε.
Ήγκιαει τα δύου γειτονικά νησία.
Μυστήριε έκι ανεμίζουντα τθα φεγγαρόφωτε έτανη νιούτθα.
Το βαρκούλι έκι κοντά σ'ένα από τα νησσία, πφι έσα ορού σκοκεινά τσαί φουκιστά τοπία,τα δε τσύματα να ποίνουει παράξενοι θράβαλοι ντίντα τσαί περούντα τάσου από τα σπήα μαζί με τα αγριοπερίστερα πφι ήγκιαει φτερατσίχουντα μακρύα με το χκιούπημα από τα κουκία.
Ήγκιαει ένταοι όα ταράσουντα ταν ήσυχο νιούτθα.
Πέρε μακρύα  ήγκιαει δενάχουντα φκύα, οπά πφι ταν αμέρα ήγκιαει δενάχουντα κατάλεκα τσεάρια.
Ο Μαθιό ατθαήε τα κουκία τσαί αραμάτσε έτρου σύξυλε, ίιδε με πουλί πφι ένι αλέστα να ρουκίσει για να κιάσει το τσυνήγι σι.
Ανέ έχουμε υγεία,  χαρά τσαι αγάκη θιλενάδε τσαι θίλοι.
…….Εμέ Ννιούντε Τσακώνικα……..
Πέφτα τσαι Παράστσι– του Φλεβάρη .
Ο προξενηκή  του Παπαδιαμάντη .
………..ΕΜΕ ΜΙΟΥΝΤΕ ΤΣΑΚΩΝΙΚΑ………….Δέσποινα .
Ο προξενηκή : του Παπαδιαμάγκη .
Πουρτέσε τθα κολώνα τθο λιμάνι, οπά πφι ήγκιαει  δεήντε το χειμωνικό τα παλάγκα από τα παπόρια πφι ήγκιαει ξεχειμωνιάζουντα οπά,τάσου τθο μαγαζί του Ζαγοριανού, ννία συνταχινά ο καπετάνιε ο Σάββα έκι κασίμενε με σταυρουτοί του πούε τάνου τθο γυμνέ πάγκο, φωνιάε τον Στέλιο ούγοιε έκι τσαι έτενη ναυκικό, λοστρόμο για ταν ακρίβεια τσαι αφού παρατζελίτσε  μαστίχε νιε πέτσε να κατσάει.
Τάνου τθο τσούγκρισμα λοιπόν ννιε κχράε το μυστικό .
— Έμα Θέου να ντ'αλήου ένα όγο Στέλιο, θα ντ'αννοίτσου τα καρδία μι επέτσε ννι..
—Ξεστόμισε ννι καπετάν Σάββα, απογήτθε ο Στέλιο με  κάκοιε περιέργεια.—Αν έσα μπορού να μι ποίερε ννία ατςά χάρη, να ζάρε τθα παλιά ντι γειτόννισα.
Ννιε καοξοικάε τσαι σταμακίε.
—Ποίε ;—Πέκα ν'απολείου τα προξενήτρα αλλά έταοι τα λαδικά ό'ννι έχου σι μπιστοσύνα καλύτερα να ανοιτθού σ'ετίου…….
Να έχουμε ταν υγεία νάμου θιλενάδε τσαι θίλοι..
Πέφτα τσαί Παράτσι - του Αουνάρη  .
Κουιτέ  από το βιβλιε «ΚΡΑΥΓΗ» Διαστσευή τσαί γραφτέ τθα Τσακώνικα από τον Πάνο Μαρνέρη
………….Εμέ Νιούντε Τσακώνικα ……….Ματίνα
Πέφτα τσαι Παράστσι - του Αουνάρη :Α Τσακωνοπαρέα .
Όα ταν αμέρα αραμάκαμε τάσου .Εβαλήκαει κχάρα τθο σκολείε .
Οι εψιλοί νάμου δαίσουντε.
Σαν εμπαήκαμε τάτσου, τα πολυβόλα σταλιχτά απότσου από το σκολείε.
Τάτσου έκι πρεσσέ στρατέ .
Κατά τα τάνου ό 'μαει πορούντε να ζάμε, τσαί έτρου δούκαμε κατά κάτου, Σταθιμό μερία.
Εζού ερέσμα τάσου σε νία άμπελε.
Εχάκα τα μάτη μι.
Μιτσή σιατέρη έμα τσαι καταφοζατθέ.
Ενιάκα νία φωνά οι ατσοίποι, οι ατσοίποι ….
Είννι κχαμπέντε πι ατσοίποι..
Ου 'γκιαει όμως οι διτσοί νάμου, ήγκιαει οι φονίε, έτεοι πφι σκωτούκαει του διτσοί νάμου .
Σαν σ'οράκα, γκριούμα κάτου από ένα κράμα από το φόβο μι .
Σαν εκαγκιούτσε μπαήκα από ταν άμπελε τσαι άγκα κατά πούα κάτσι γουναίτσε πφι ήγκιαει έγκουντε κατά τάνου.
—Θα ζάου να ερέσου τα μάτη μι στσέμα..
Εσούκα τθο σηνί .
Οπά όλοι οι ατςοίποι ήγκιαει σκοτουτοί τσαι ήγκιαει πρεσσοί γουναίτσε βούντε τσαι κουίζουντε..
…..Υγεία θιλενάδε τσαι θίλοι αλάργα από πόλεμο …….
Πέφτα τσαι Παράστσι  του Οχτωμπρη : Α Τσακωνοπαρέα.
Ηλ.
Ολυμπίου.
Ο νέο αβήτσε θάρρη τσαί ννιέ ρωτήτσε παρακαλετά.
—Πφουρ είννι τα όγια τθο τράγούιδι πφι έσι τραγουδούα;
—Ποίε τραγούϊδι;
Ρωτήτσε ετήνα..
—Το τραγούϊδι πφι ένι αούντα για κολύματα (πανιά), τιμόννια τσαί για του πέρε σίνοι ψελλίε ο νέο.
—Αααα!
Τσαι με το έτρου τσινήτσε να τραγουδήννει  χαϊδάρικα, γλυκά
Τσαι σιγανά το:
Πότε θα ποίουμε άρμενα (πανιά), να κατσάου τθο τιμόνι
Να οράου τουρ αλαργηνοί σίνοι, να μι περάνει οι πόνοι..
Ννιέ πέτσε δυ τςεί βολέ τί ιίδε κομμάκι τσαί σταμακίε.
—Ορή, πέτσε ο Μαθιό, έδαρη σι έσι ορούα, μόννιου πφι Έννι λείπουντα νάμου τα άρμενα τσαί  τσαι το τιμόνι τσαι έμε έχουντε κουκία..
Α νέα γουναίκα αναστενάε.
—Μπάτσε ένι ούρα να γιουρίσουμε;
Ρωτήτσε ο νέο καταχολιατέ .
Αγάκη τθου καρδίε νάμου τσαί να έχουμε υγεία θιλενάδε τσαι θίλοι
Περίπατε τθα Μαρνερέικα.
Τθα ιερά χώματα τα Παλιόχωρα.
ΚΑΛΕ ΜΗΝΑ ΘΙΛΕΝΑΔΕ ΤΣΑΙ ΘΙΛΟΙ
Σάμπα τσαι Τσιουρακά – του Σερικχή : Α Τσακωνοπαρέα
Κχακχούαμε τέσσερι τθο ιίδε μνήμα .
Τον αφέγκη μι, το τσείε μι πφι σκωρέτθε από τα καρδία σι, τσαι του δύου μι τσαδέφοι: τον Αντρία τον Ξυράφα  χρονού, τσαι τον Γιάννη  χρονού .
Απέ 'ζάκα τσαι άγκα τα μάτη μι .
Από οπά κιά να ζάμε;
Α τσέα νάμου έκι νατά σκούρμο .
Ο 'μαει έχουντε κια να κιούψουμε.
'Ζάκαμε σ'ένα καλιούτςι  τα γρία Στέφαινα τάνου  τθα Σουρουτσέικα.
Κιούβαμε οπά σαράντα νοματέοι .
Πρεσσοί γουναίτσε ο κιούβαει κχιαούα .
Ήγκιαε παλαίγκουντε τάσου τθο νεκροταφείε να ταχτοποίσωει του διτσοί σου .
Δεκαπέντε ολάτσεροι ναμέρε κχοντούτσε έγκεινη το κχάκχουμα.
Όσιου έκι γινούμενε έγκεινη εκάνε τσαι ένα σιχιατθέ, ένα παλιάντρωπο τσ'έκι ξαφρίζου του σκωρετοί.
Ότσι έκι ερέχου τάνου σου νι έκι κρέφου.
Τθα πόλη (Καλάβρυτα) ο 'κι αραματέ τσίπτα ορθά τθα γειτονία .
Α τσέα του Τάση, οι  Πετιμεζαίιτσοι τσέλε,οι  Τζαβελαίιτσοι ταρ Αλεξάντρα ταρ Αμαλία τσαι τσαι τσαι……….
Να αγαπήνουμε τουρ άλλοι τσαι να έχουμε υγεία θιλενάδε τσαι θίλοι.
Σάμπα τσαί Τσιουρακά – του Αουνάρη .
………..Εμέ Ννιούντε Τσακώνικα……
Σάμπα τσαί Τσιουρακά – τού Αγούστου : Α Τσακωνοπαρέα.
Θωμαή ,Σιούλα Σταματού : του Πάνου Μαρνέρη.
Μ:Ουουου τσι ωραία α Γαστέννιτσα!!!
Θ: Ετίου ντ' αρεσήτθε Σιούλα;
Σ: Ννία χαρά χωριουδάτσι ένι, γιατσί ετίου ο αρεσήτθε ντι;
Μ: Ο 'τθε αούντε βρέ κολλέγισε τσι παστρικό χωριουδάτσι;
Θ:Αν τσαι μ'αρεσήτθε;
Σάματσι ένι παρανυθένιε, τάσου τουρ εάτου τσαι του Γαστενίε.
Σ: Εζού ν'αλήου ταν αμαρκία μι, ο 'μα ματαζατά,αλλά τσι να ννί μού αλήου, αραμάκα με το τθούμα αννοιτθέ!!!
Μ: Μαειδέ τσ' εζού έμα ζατά, αλλά οράκα έτεοι τουρ παλαιοί αρχογκιτσοί τσέλε τσαί τσί να ννι μ'αλήου…
Θ: Εζού γουναίτσε έμα ματαζατά με τα Τσακωνοπαρέα παλιά τθα γιορτά πφι είννι ποίντε για το γάστενε, οπά να οράτε κόσμο!!!
Μελιγκόννι….
Σ: Σω καημένα, Κια να ννιουρίζουμε Καψο Θωμαή σάματσι έμε έγκουντε τσαι πάρα πέρε να οράμε γκάνα  άλλε τόπο;
Μ: Αμάν βρε γουναίτσε δίπα νάμου, Τσακωνοχώρι τσιόατες τσαι να μην έμε φερτοί;…..Ντροκή…
Θ: Ντροκή βέβια, μπαήετε τσαί τάτσου λίγο να ννιουρίσετε τσαι γκάνα άντρωπο….
Σ:Εκιού α κοσμογιουριστά πλέα…
Μ: Ναι βρε Θωμαή ο 'νι κοτού γκανένα να αλεί κάτσι ….
ΘΟρή εμου ννιε παθήκατε σαν τα Σαπουνατσιάνα πφι από του Νερατζιάδε οράτσε το Πραστέ.
Σ:Τσαι  παθητσε ε όγου σι;
Θ:Ρωτήτσε Πφουρ είννι αούντε το χωριουδάτσι τσαι ννι απογήτθαει Πραστέ.
Μ: Ε τσαι;
Ρωτήτσε α γουναίκα, κακό έκι;
Θ: Ματαρωτήτσε αν τσαι οπά ένι  Ελλάδα;Ννι απογήτθαει ναί τσαι τότθε πέτσε:  Ως πόσιου ατςά ένι έντανη α μαργουτά α Ελλάδα;.
ΜΣ: χαχαχα έσι για δέημα …
Υγεία θιλενάδε τσαι θίλοι τσαι Φχαριστούντε του Γαστεννιτσιώτοι τσαι Γαστεννιτσιώκισε για ρα φιλοξενία σου τσαι ταν καοσύνα σου.
………Μιλάμε Τσακώνικα ……
Κουιτέ  από το βιβλίε «ΚΡΑΥΓΗ» Διαστσευή τσαί γραφτέ τθα Τσακώνικα από τον Πάνο Μαρνέρη
Σάμπα τσαι Τσιουρακά – του Φλεβάρη :Α Τσακωνοπαρέα.
Άγκα από τα μπρούσα σι το σταυρέ του αϊθή μι.
Ένα ωραίο χρυσέ σταυρέ, τσαι το μαγκηλάτσι σι.
Νιε σταυρούκα του χέρε.
Οράκα κα το καμπτζί του Δημόπουλου το Ντίνο πφι έκι παραδέρου.
Έκι ξεφουσου τσαι έκι ποίου—Δέσποινα μι, Δέσποινα μι…..
Όπφουρ έμα κχαμπαίνα ερέκα τα Μάτη σι .
—Τσυρά Τσένη, πέκα νι,
Ο υζέ ντι ένι σκοτουτέ τσαι ένι οπά, για να μη ψαφήνερε…
Όπφουρ έμα σιάνα τον αφέγκη μι οράκα το Γιώργο το Σαμοθρακιώτα,
Τον Αργύρη το Σεφερλή τσαι τον Κοτσώρο .
Τσαι οι τςεί ζωντανοί.
Γιουρήε ο Σαμοθρακιώτα τσαι ρωτήτσε μι: — Βρε Ελένη Κια είννι;
—Φύγκαει,νιε πέκα, μη φοζήσιου φύγκαει .
Είννι ελγκου ντε τα Βυσωκά, ο 'νι αραματέ γκανένα….
Ετθάκαει ορθά, γιομάτοι αίματα τσαι μαλοί.
Εγλυτούξαει τσ'άλλοι, ο Πάνο ο Νικολαΐδη, ο Γιώργο ο Γιωργαντά πφι έκι κοφτά α γρούσσα σι, τσαι άλλοι .
…Να έχουμε υγεία θιλενάδε τσαι θίλοι ότσι πιο ακριβό…
Σάμπα τσαι Τσιουρακά - του Σερικχή .
Μαριτίνα: του Πάνου Μαρνέρη .
Να θαυμάσετε τσαι να ντίντε παλάνια σε έγκειννι το σιατέρι για ταν υπεράντρωπο προσπάιθα πφι ένι ποίντα για να μάιθει τα γρούσσα .
Μπράβο σιάτη μι ντ'έμε καμαρούκχουντε τσαι όχι μόνιου.
Σάμπα τσαι Τσιουρακά - του Σερκχή .
: Α Τσακωνωπαρέα .
Μαριτίνα : του Πάνου Μαρνέρη .
Το όνουμα μι ένι Μαριτίνα Καμπύση.
Τον αφέγκη μι νι είνι αούντε Βασίλη τσαι ένι από το Μέανε.
Τα Μάτη μι νι αούντε Δήμητρα.
Ένι θέα τσαι εζού να μάθου τα Τσακώνικα τσαι να νιλήνου όπφου α μαμού μι .Ένι περήφανε πφι σ'ένι μαθαίνα .
Θα έκι ωραία άκια να παρήτθωει τσαι άβα καμπτζιούλια τθα Τσακωνομαθήματα .
Ανέ έχουμε ταν υγεία νά μου .
ΕΜΕ ΜΑΘΑΙΝΤΕ ΤΣΑΙ Εμέ Νιούντε Τσακώνικα ..
Σάμπα τσαι Τσιουρακά – του Αγούστου : Κουιτέ : από το βιβλίε «ΚΡΑΥΓΗ» Διαστσευή τσαί γραφτέ τθα Τσακώνικα από τον Πάνο Μαρνέρη .
Σάμπα τσαι Τσιουρακά – τουΑγούστου: Α Τσακωνοπαρέα
Κουιτέ   από το βιβλίε : «ΚΡΑΥΓΗ»
Κχάμποσοι πφι ου 'γκιαει έχουντε συτζενήδε αραμάκαει κχάμποσοι ναμέρε οπά τάνου, ως να μόλοει οι διτσοί σου τσαι να σ'άρωει.
Τθο νεκροταφείε τσινήκαμε να σκάφουμε για να σι κχακχούτσουμε.
Ο έρμο ο Λουκά Αργυρόπουλου με βοηθήτσε.
«Να βοηθείου, να βοηθείου ;» Μ'επέτσε .
Εκάνε όρπα το έρμο τσαί βοηθήτσε.
Σκάβε, εσκάβαμε τσαι ενεί όσιου έμαει πορούντε .
Ο 'μαει έχουντε τσία να σκάψουμε, ο 'μαει έχουντε τσίπτα.
Ίσια ίσια πφι σε κουκουλούκαμε, απέ οι κούνοι σι ήγκιαει ξεκχακχούχουντε τσαι σι ήγκιαει τςούντε.
Του διτσοί νά μου ό σέ κειράνει.
Πάσα συνταχινά ήγκιαει τσινούντε οι γουναίτσε τσαι ήγκιαει αούντε «Ζάμε να οράμε…..
Τσι άκια να οράμε τθο νεκροταφείε…..
»
Ήγκιαει τσαί οι άλλοι κούνοι, πφι σι ήγκιαει κατακρέφουντε…Τα Γερασιμίνα ο άτςωπο έκι έχου ένα χρυσέ ρολόγι τα μπουρσέ .
Α έρμο έκι αούα:
«Το ρολογάτσι σι ο 'ρέκα νι, νιε κρέβαει ..»
Ο άντρωπο το πιο σιχιατθέ τσαι βάρβαρε θερίε θιλενάδε τσαι θίλοι.
……..Εμέ Ννιούντε Τσακώνικα…….Μπαρμπαρίνα .
Σάμπα τσαί Τσιουρακά   – του Αουνάρη : Α Τσακωνοπαρέα.
Α Αφέντρα τρομάε .
Τα ννιούτθα ατθαήε περετέ,  α τσιουφά σι ννι έκι μοζούα .
Έκι ορούα όα τα ννιούτθα σκωρετοί τσαί μνήματα με βρουκόατσε.
Έκι ορούα τα τσεία σι σκωρετά, τσαί ότσι έκι βρουκοατά τσαί έκι κχαράχα να ννι κεί το αίμα.
Ετθάτσε παγουτά τσαί ννιε κιάκαει τςεμάγρε.
Τ'αργά καλέκαει το παπά ούγοιε ννι εσβαήε τα τετραβάτζελα.
Α χήρα Επαρχίνα χολιάτσε πρεσσιού τσαί έκι παλαίγκα να δει θάρρητα  το μιτσί σιατέρι τσαί κουράγιο τα  μάτη, ούγοιε μάτη έκι δενάχα θυμουτά με ταν τσάδεφο του ατςούπου σι..
—Οράτσερε οπά α Επαρχίνα… Να μι ζουρλίσει το καμπτζί!
Τσι έκι θέα πφι περάστε από του τάφοι;
Ννιε βαλήτσε τσιόατες να τσαπρούει τάσου τθο τάφο πφι εχκίε για σε 'τήνα να δοτσιμάσει το μπόϊ σι!
Ένα σιατέρι άγουρε, άκακο!
Να τσαπρουϊθεί τάσου το μνήμα για να φοζάτσει μαθέ του σκωρετοί;
Για να ννι αφεί ό χάρο να μη ννι άρει, να σουστούνει οι αμαρκίλε σι, τα γρία τα κακόγρια τα κακομαγευτά!!!…..
Σάμπα τσαί Τσιουρακά – του Απρίλη : Α Τσαιωνοπαρέα .
Θωμαή,Σιούλα Σταματού: του Πάνου Μαρνέρη.
Μ:Βρε γουναίτσε περάτσε  τσαί α πρώτε του Απρίλη..
Θ:Ζάτσε του πορίε σι  τσαί ο Μάτζη.
Σ:Βρε ένι κοντοζυγούνα ατςά εβδημά, τσι Μάτζη τσαί  πρώτε του Απρίλη έτθε μπαμπαλίζουντα…
Μ:Εζού α έρμο τα πρώτε του Απρίλη ανανέγκα, ο πέκα τσίπτα άλλιου;
Θ: Τσαί τσι έκι τόσιου τρομερέ πλέα  τα πρώτε του Απρίλη;
Σ: Ξον από γκαννία ψευκία, τσι άλλιου…
Μ:Έκειννι δα περάτσε τσαί ο οράμαει να αλήουμε γκαννιά ψευκία.
Θ: Καψο Σταματού, πάσα ναμέρα ψευκίλε έμε ννίντε!!!
Σ:Κα ένι αούα α Θωμαή, πρήσταει οι φούτσε νάμου από του πρεσσοί ψευκίλε, χοντάκαμε…  Σούντα πλέα…
Μ: Ήμαρτον βρε γουναίτσε, κιά σε ννιάκατε εμού του ψευκίλε;
Θ:Ορή κακότθο άννοιτσε το ντρεοκούκι, τσαί  θα ννιάρε όσοι έσι θέα!
Σ: Έτρου μπράβο, όχι μόννιου θα ννιάρε ψευκίλε αλλά τσαί ψευκίλε με νούρλε, εμ πφου δά!!!
Μ: Βρε γουναίτσε μπάτσε ννιε έτθε παραποίντε λιγάτσι;
Θ:Τσαί λίγα έμε αούντε θιλενάδα…
Σ: Ορή κακότθο, κάτσι βολέ πφι είννι βάντε τσαί του πολικιτσοί…Όρπα να οράρε τσαί να ννιάρε ψευκίλε….
Μ: Α αλήιθα  ένι, ότσι ένα δίτσηε ννι έτθε έχουντε… Έτεοι οι πολικιτσοί ου ννι χρηστούντε να αλήουει ννία άλήιθα.
Θ: Βρε δίτσηε  έμε έχουντε , αλλά  κιά θα ννι ερέσουμε;
Σ:Άλε μι να ντ'αλήου θιλενάδα..
Μ:Γουναίτσε ορή κακότθο, τθο Μέανε αρβωννιάσταει σαράντα χήρε επφέρη…
Θ: Σταματού… Περάτσε α πρώτε του Απρίλη πέκαμε…
Σ:Αφε ννι ταν έρμο να ννι φχαριστηθεί, αλλά λησμονέτσε να αλεί νάμου ότσι τθα Σαμπακικά αρβωννιάσταει εξήντα…..
Μ:χαχαχα Έκειννι με ξεφύτζε!!!
Θ:Τθάτθε να ζάμε να ποίουμε γκαννιά ιδουλεία γιατσί ννιέ παραξηούκατε….
Σ:Υγεία θιλενάδε τσαί θίλοι τσαί να ννιλήνουμε τα γρούσσα νάμου.
Μ:Ναι θιλενάδα, έντανη  ένι ατςά αλήιθα….
ΕΝΕ ΝΝΙΟΥΝΤΕ ΤΣΑΚΩΝΙΚΑ
Σάμπα τσαί Τσιουρακά – του Οχτώμπρη  :
Για του νέοι : Του Πάνου Μαρνέρη .
Καρκαλέτςι  γυμνός
Κάργκανε νή γκάργκανε  ξυλιασμένος ( το ρήμα γκαργκανίου νή καργκανίου,α,ίντουντα νή γκαργκανίντα ξυλιάζω, αυτή αυτό ξυλιάζει)
Καρναμπίκι κουνουπίδι
Κχάρα νή ικχάρα φωτιά
Καχαρόαβρε  λαβρα, φωτιάς  (πυρκαγιά, μετ.Πολύ  ζέστη.)
Κχαροδατέ Καμμένος από φωτιά, πυροκαμενος,(βασανισμένος).
Κχαρόπετςε τσακμακόπετρα
Κάρι  καρύδι
Καριούα  καρούμπαλο ( μεγάλο καρύδι)
Καρπερέ  καρπερός
Ουου Έωνη καρκαλέτςι εμπαήτσε
Α μπατσιαβούρα ενάτθε γκάργκανε.
Γκαργκανιάκαει οι χέρε μι από τα κρυάδα
Πεντανόστιμο το καρναμπίκι
Εκιάκαει κχάρα τα τσερά καϊδία τσαι θα αμπρούει ο λόγγο
Κχαρόαβρε σάμερε
Άφε ννι τον έρμο τον κχαροδατέ
Το τςακουμάτσι ένι θέντα κχαρόπετσε
Να ζάμε να μαζούμε γκάνα κάρι
Εντούκα τα τσιουφά τς' εμποίκα καριούα
Τσι καριούα ένι έντανη;
Καρπερά έντανη α Χούρα
Θιλενάδε τσαί θίλοι να  έχουμε υγεία τσαί να περαήχουμε κα .
Σάμπα τσαί Τσιουρακά - του Δετσέμπρη : Α Τσακωνοπαρέα: Α κουμαρία : Του Γιώργου Μιχ.
Μαρνέρη.
Διαστσευή τσαί γραφτέ τθα Τσακώνικα από τον Πάνο Μαρνέρη.Α κουμαρία ένι ένα πρεσσιού όμορφο δεντρικούλι, μπορεί τσαί το ομορφούτερε του λόγγου τσαί του σίνα για όλε το χρόνε!!!
Ννι έμε ερέχουντε τθού κακοτράχαλοι σίνοι τσαί λότζοι.
Α ανομπρία τσαί α τσέρα ου ννι  κειράζουντα ννι, σ'ένι αντέχα.
Ένι θυτρούκχα από μοναχά σι, δίχως λιπάσματα τσαί σκαλίσματα.
Όνι φοζουμένα ταν κρυάδα .
Ένι προκιμούα τα προσήλια.
Τθουρ Αμέρε νάμου ένι ένα λησμονετέ δεντρικό από κχάμποσοι,τσαί περιφρονετέ από κχάμποσοι άλλοι, αν τσαί οι καρποί σι, τα κούμαρα, είννι πεντανόστιμα .
Είννι οι καρποί σι  πεντάμορφοι, με το πράσινε, τσίτσινε, πορτοκαλί τσαί κατακότσινε χρώμα σου.
Το Χινόπωρε πφι τα άβα δεντρικούλια είννι γυμνουκχούμενα από  φύα έντεοι, οι κουμαρίε, είννι ομορθιέντε.
Ενώ οι γείτονες σου, οι ελίε τσαί αγριελίε είννι παλαίγκουντε να απαραμάνει τθα ζωή από ταν ανομπρία, έντεοι είννι ομορθιέντε….
Με το βαϊθού πράσινε χρώμα σου τσαί του πανέμορφοι καρποί σου.
Α  Τσακώνικο θίλοι μι καλοί έννι α γρούσσα νάμου Α μάτη, α κολέγισα, έννι α σφραγίδα νάμου!!!
Σάμπα τσαί Τσιουρακά – του Νοέμπρη .
Παπαδιαμάντη : Νοσταλγό .
Εμέ Ννιούντε Τσακώνικα…………..Μεταξένια
Σάμπα τσαί Τσιουρακά – του Νοέμπρη : Α Τσακωνοπαρέα.
Παπαδιαμάντη: Α νοσταλγό
Έκι τσιόατες μισάνιουτθα.
Το τσύμα τσαι ο καταό ήγκιαει έχουντα αποσουτέ τα βάρκα ανάκοντα τθα φώτα πφι ήγκιαει ορούμενα από αλάργα, καθότσι ου 'γκιαει πορούντε να τιμωννίσουει.
Δίπα σου ακριβώς έκι το νησάτσι πφι έκι φυλακή για τ'αγριοκούνελα, τσαι το παλάκι  για του γλάροι τσαι για τα άβα όρνια τα Θασσέ .
Ννι ήγκιαει αούντε Λεκονήσι.
Τότθε ο Μαθιό θεωρέτσε σουστέ να κχαμπαήσει τ'άρμενα, να δεί κίσου το φόρεμα τθαν Λιαλιώ,  πφι τσινήτσε να καρδάζει τσαί ας ο 'κι μογούα ννι.
Άτζε  κίσου τα κουκία του χέρε σι τσαι έτρου να μπορέει να κουμαντάρει το βαρκούλι.
Όα ήγκιαει με το μέρι σου, αλλά έτρου απότομα από το τθούμα του λιμαννίου πφι αφήκαει κίσου σου, ννία ατςά βάρκα με έξε κουκία φαγκήστε.
Έκι έχα βαλτέ πλώρα για το ακρωκήρι Τραχήλι.
Έκι στσίζα τα τσύματα  με σβελτάδα σαν άγο πφι ένι καλπάζουντα.
Τα Λιαλιώ ννιε κάνε παραφάντουμα, τσαι ο Μαθιό αραμάτσε ασάλευτε τσαι αναποφάσιστε.
Υγεία τσαι αγάκη σε όλε τον κόσμο θιλενάδε τσαι θίλοι .
Σάμπα τσαί Τσιουρακά - του Γενάρη : Παπαδιαμάντη : α νοσταλγό .
………,Εμέ Ννιούντε Τσακώνικα……..Χρήστος
Σάμπα τσαί Τσιουρακά – του Γενάρη : Α Τσακωνοπαρέα.
Παπαδιαμάντη : Α νοσταλγό..
Α Λιαλιώ από μιτσά ννι έκι αποκαούα «Τσείε Μοναχάκη».
Έτρου ννι ένι αποκαούα ως τσαί σάμερε.
Περάτσε έμισε ούρα ως να ξεκχολήτσωει οι ναύτε από του τσέλε σου, άβα έμισε ούρα ως να κχαμπαήσωει ταν ατσά βάρκα τθο ύο τσαί  αβα έμισε ούρα ως να ερεστούνει έτεοι πφι άκια να τραβήτσωει κουκί.
Αφού όλοι συννενοήτθαει ήγκιαει πλέα αλέστα.
Ο έβδομο έκι ο τσύρ Μοναχάκη πφι κατσάτσε κίσου από το τιμόνι τσαί απέ τσινήκαει.
Μπαήκαει από το  λιμάννι, αλλά κιά να ψαφήωει για το βαρκούλι, κατά κια να ζάνει;
Έτθε ορούντε α Θάασσα ένι πολυλογού σαν τσαί τα γουναίκα,  αλλά ποτέ  ο 'νι μαρτυρούα τα μυστικά σι, όπφου τσαι α γουναίκα.
Όσιου ένι δενατέ, να ερέσει γκανένα σημάϊδα τθα χεία τα γουναιτσή από ξενοθιλήματα, άλλιου τόσιου ένι δενατέ  να ερεστεί το βαρκούλι τάσου τθο πέαγο..
Μπερ έ'σού τσαι ποίε ννι'οράτσε!
Πρεσσά ήγκιαει περούντα από τον εμαλέ του τσύρ  Μοναχάκη…
Υγεία θιλενάδε τσαι θίλοι τσαι:
ΝΑ ΝΝΙΛΗΝΟΥΜΕ ΤΑ ΓΡΟΥΣΣΑ ΝΑΜΟΥ……
Σάμπα τσαί Τσιουρακά - του Οχτώμπρη .
……….Εμέ Ννιούντε Τσακώνικα…….Ματ.
Μανούσος
Σάμπα τσαί Τσιουρακα– του Οχτώμπρη :Α Τσακωνοπαρέα…
Διαστσευή τσαι γραφτέ τθα Τσακώνικα απο τον Πάνο Μαρνέρη…
—Λιγάτσι ακόννη πέτσε ννι α Λιαλιώ.
Α απότσια πφι είννι ξερίχουντε έταοι τα νησάτζα ένι αμποϊδίζα να οράου  κα ως πέρε.
Μόννιου τα Δέρφη έννι ορούα .
—Α Δέρφη ένι τάσου, πέτσε ο νέο δενάχου με το ιδάτθυλε σι ταν Εύβοια.
— Εννεί Δέρφη ννιέ έμε ονομακίζουντε τον αψελέ σίνα τα χώρα μι, ματαπέτσε α Λιαλιώ δενάχα με τα σειρά σι ταν Ανατολά.
Πάλι τραγουδήτσε το τραγούϊδι σι …
«Πότε θα ποίουμε άρμενα( πανιά) να κατσάου τθο τιμόννι
Να οράου το σίνα τα Δέρφη, να φύτσωει οι πόνοι»
Ο νέο άτζε βαθία ανάσα ιίδε με αναστεναγμό.
—Ααα λησμονέκα, το ότσι έννι κοντέγκα να ντι ξεμοσκαλίσου με το  να τραβήντερε κουκί,πέτσε α Λιαλιώ.
Αλήιθα εζού έννι ποία σαν παλαβή….
Τα χεράτζα ντι ου 'ννι για κουκί, τσύρ Μαθιό…
Ανέ έχουμε αγάκη,υγεία τσαι χαρά θιλενάδε τσαι θίλοι..
Σάμπα τσαί Τσιουρακά – του Νοέμπρη  .
Παπαδιαμάντη: α νοσταλγό   .
………..Εμέ Ννιούντε Τσακώνικα……Σταματού  .
Έκι α δέφτερε γουναίκα του τσύρ Μοναχάτση αφού α πρώτε σι σκωρέτθε.
Αφού στεφανούτσε ταν ισιάτη σι πφι έκι ένα χρόνε ατςιτέρα από τα Λιαλιώ, στεφανούτθε τσαι ετήνε.
Έκι δουλέγκου για το δημόσιε τσαί έτρου του πέντε πρώτοι χρόνου α Λιαλιώ σε περαήε κοντά τθου γονείε σι γιατσί ο 'κι πορούα να έτζει ξοκίσου σι ,ογή τσαι οπά όκια ννι έκι απολείντα το δημόσιε.
Έκιι παρονοιάζου ο ιίδε το ννιαυτέ σι με «παλιόβαρκα, πότε τθον ένα μπάτι τσαί πότε τθον άλλε» .
Εννιούτσε ο Μοναχάτση τσαί ετήνε καμπτζί, σαν στεφανούτθε σιάτη κατά είκοσι χρόνου νεουτέρα σι.
Α Λιαλιώ έκι σαν τρυφερέ λαλούιδι σε γλάστρα, πφι όσα πορού να ννι ξεςιντούρε τσαί να ννι φτύερε αλλιά, γιατσί άκια να μαραθεί τσαί να τσεραϊθεί.
Έκι τρυφερέ λαλούιδι με αφρά νυρωιδία τσαί ο 'κι  για χοντρορούθουνοι.
Ανέ έχουμε υγεία τσαί αγάκη για τον δίπα νάμου θιλενάδε τσαι θίλοι.
………Εμέ Ννιούντε Τσακώνικα………
Σάμπα τσαι Τσιουρακά – του Σετθέμπρη .
Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη .
…………Εμέ Νιούντε Τσακώνικα ………… Μιχάλης Μαν.
Σάμπα τσαι Τσιουρακά
– Του Σετθέμπρη : Α Τσακωνοπαρέα.
Κουιτέ  από το βιβλίε : «ΚΡΑΥΓΗ».
Εκάνε ο Γιάννη ο Σαρδελιάνο τσαι νιε 'θύτσε.
Εκάναει όλοι τσαι άγκαει από ένα κομμάκι .
Άτζε τσαι ο Νάσιο ο Κατσικόπουλε.
Εμαει έχουντε τσαι το Τσάδεφο μι τον Αντρία ,  μηνού ..
Τσι να νι ταγίσουμε;
Έκι έγκα α μαμού σι, α πεθερά τα τσεία μι τα Βασίλω, τσαι έκι ψαφούα οπά τθα δατά .
Έκι ερέχα κάτσι σκουριαντά ντενεκιούτσια κονσέρβε τσαι σ'έκι φερίκχα .
Σ'έμαει ανοίντουντε, έμαει βάντε
Λίγο αούλι, λίγο βατσιούλι, λίγο αντούτςι, σ'έμαει ανακατούκχουντε τσαι σ'έμαει δίντε να φάει .
Ερέκαει τσ' ένα κούβελε του ζυμουμάτου, νι έμαει βάντε τάσου τσαι νι έμαει ταράσσουντε να κιούψει .
Ταν αρχά εκάναει από τα Κέρτεζη, αντροίποι ξένοι, τσαι ενέγκαει νάμου άντε .
Ήγκιαει έχουντε άντε σικαλένιε, νι ένι θυνηκχουμένα πρεσσιού κά, τσαι νι ήγκιαει μεριάχουντε 'πουρτέσε από το περίπτερε του Περικλή τθαν πλατεία…
Ο πόλεμο κίσου σι ένι αφήνου βρονταήματα, τσαι αποκαΐιδα .
Ποτέ να μη ματαμόλωει έτσι τάπα τσαιροί .
Υγεία θιλενάδε τσαι θίλοι……
Σάμπα τσαι Τσιουρακά – του Απρίλη : τ'ανάγγια του Παπαδιαμάντη.
………..Εμέ Ννιούντε Τσακώνικα ……….Σταματού .
Σάμπα τσαι Τσιουρακά – του Απρίλη :  Α Τσακωνοπαρέα.
Το αγνάντεμα του Παπαδιαμάντη  .
Οπά παρείντε ήγκιαει τςεί τέσσερι νομίε, από του σίνοι, αλειτούργητοι τσαί αλιβάνιστοι με τουρ οικογέννειε σου.
Τα καμπτζία σου άννιφτα τσαι αχτέννιστα, ου 'γκιαει νοούνται πφου να ποίωει τό Σταυρέ σου, για να λειτουργηθούνει τσαι να αγιαστούνει .
Αφού έκι ξαποού ο Άγιε ο σεβαστέ τσαί γέρου παπά έκι κχαμπαίνου κάτου τθον απρουτέ γιαλέ, ανάμεσα τθού  καταπληγουτοί από τα ντούματα του τσύματος βράχοι, για να φουκίσει τσαί αγιάσει τ' αφούκιστα ύβατα.Τον άλλε τσαιρέ, πλέκιεριου ταν Άνοιξη παρείντε ήγκιαει γουναίτσε πφι οι ατςοίποι σου ήγκιαει ναυκιτσοί, να ανάψωει τα καγκήλια τσαί να ποίωει ννία προσεφτσή, για του ατσοίποι σου πφι ήγκιαει θαασσοπριγκουμένει.
Άλλοι σιατέρε με κοτσινά μεταξουτά ογκιούματα, να παρακαλένει τα Δέσποινα να έχει γεροί τουρ αϊθήνε σου, για να σι φέρωει προιτσία από ταν πόλη, στολίδια από τα Βενετία τσαί κειμήλια από τάν Αλεξάντρεια.
«Πάντα να παρίτθωει τσαί πάντα να φερίκχωει»
…..Ανέ έχουμε ταν υγεία νάμου θιλενάδε τσαι θίλοι..
Να έμε όλοι κα τσαι να έχουμε ταν υγεία νάμου.
………Εμέ Ννιούντε Τσακώνικα……..
Σάμπα τσαί Τσιουρακά – του Σερικχή :Α Τσακωνοπαρέα
Θωμαή,Σιούλα,Σταματού : του Πάνου Μαρνέρη
Σ:Φτύκατε τσίπτα γουναίτσε;
Μ:Σα τσι να φτύουμε Σιούλα;
Θ:Λίγο βασιλικό φτύκα αλλά ο'νι προκόφου..
Σ:Τσαί εζού ννία από τα ίιδα γειτόνισσα, ο 'νι Θέου να νάρει τάνου σι.
Μ: Τσι να ντι πεί τς'έκειννι με έντενη το τσαιρέ…
Θ:Μποίτσε κάτσι καΐλε όρπα χάμου τς'απέ ννιε γυουρίε τθα κρυάδα.
Σ: Πέκαμε,ορή καουτσαιριάε αλλά ό 'νι θέου, δόξα νάχει τ'όνουμα σι.
Μ: Μπουρδουκλουτέ ένι ο τσαιρέ σάτσι, σαν όα τ'άβα..
Θ:Δίτσιε έσι έχα κολλέγισα, ννία έτρου ννία αλλίου ζουρλίε νάμου, ννία κοντομάνικο, ννία μακρυουμάνικο, ό 'νι ννιουρίζου γκανένα πφου να γκιουθεί .
Σ: Εζού ξαρχής ρωτήκα ανέ φτύκατε  γκάνα ντουματίνι, γκάνα δέημα,γκαννιά αγγουρία, ετστάπα  τα του τσήπου…
Μ:Ορή κακότθο πάσα χροννία έμα βάνα, αλλά σάτσι τσίπτα.
Θ: Σω καημένα βρέ Σταματού, ο θα φάμε γκαννιά ντουμάτα σάτσι;
Σ:Μαειδε τσαί 'ζού βαλήκα , από τα πέρσι παννιάσμα.
Μ: Πέρσι ένα σωρέ ύο έγκουντε χατέ  τσαί ποίερ έκι α προκοπή σου,  κάτσι κλαπαννιατά τς'αρρωστσιάρικα….
Θ:Βρε, βρε, τότθε με τα χαρά θα αραμάου!!!
Σ: Καλά εκιού από σ'εννεί έσα αντεχουμένα, όσα φτύα εκιού κάτσι να δείρε τσαί σ'εννείνανε, πφι σ'έσι θέα έτοιμα;
Μ: Κα ντ'ένι αούα α Σιούλα,  ο 'σα πορούα εκιού να βάλερε δυ, τςεί σίντε να δείρε τς' σ' εμούνανε.
Θ:Παραογήατε βρε γουναίτσε, να άρου ννιούμου τα τέχρα μαθές;
ΣΜ: Πόσα ένι ξέρου ο κισινέ ντι;……
Θ:Θιλενάδε τσαι θίλοι, χειμωνικό κσουτσαίρι ννιλήνετε τα γρούσσα νάμου, ένι το χρίε νάμου.
Σάμπα τσαι Τσιουρακά.
– Του Αουνάρη .
Καλάβρυτα  από το Βιβλίε «ΚΡΑΥΓΗ» .
Τσένη ευχαριστούντε ντι πρεσιού .
Έσι Βάνα τσαι εκιού το δικό ντι πετςάρι, το δικό ντι στήριγμα τθαν προσπάϊθα νάμου .
Να έσι κα τσαι να έχερε ταν υγεία ντι .
………..Εμέ Νιούντε Τσακώνικα ……….Πολυξένη .
Σάμπα τσαι Τσιουρακά – του Αουνάρη  Τσακωνοπαρέα .
Άλλλοι ασπηδήκαει από τα παναϊθούρια, άλλοι απ'ογή, άλλοι απ'οπά.
Α τσεία μι
Α Βασίλω έκι ίκχα ταν αγκαλία σι τςεί μηνού καμπτζί, το τσάδεφο μι τον Αντρία .
Απολπίστε… «Θ'αναιμού το καμπτζί από το παναϊθούρι να γλυτούει.» Νι αμποϊδίαμε.
Νιε δούτσε σε νία πφι έκι απότσου από το παναϊθούρι.
Ότσι ανοίε ο πόρε—ποίε νι οράτσε ποίε νι ανοίε …— Μπαήτσε ο κόσμο μπουλούτσι .
Καταπατήκαμε νία γρία, τα Τσαβαλού, ούγειε σκωρέτθε.
«Κατά κια να ζάμε έδαρη;» Κχάρε ογή, κχάρε οπά …..
Τσινήκαμε για τον
Άγιε
Θόδερε, εζού, α Μάτη μι,α τσεία μι α Βασίλω με τα καμπτζία,α Θεωνίτσα, α Τσεβή τσαι άλλοι γουναίτσε παρέε, παρέε.
Μπρού σούσουμε τθον
Θόδερε, θα 'μαει κοντά τθο ορφανοτροφείε, ενιάκαμε φωνέ .
«Ωχ, σε σκοτούκαει τουρ ατοίποι….Κια 'τθε έγκουντε , κια 'τθε έγκουντε.
Γιουρίστε κίσου .»
Ανέ αγαπήνουμε του γιούρε νάμου τσαι βα έχουμε υγεία…..
Σάμπα τσαί Τσιουρακά – του Μάτζη  .
Κουμαρία : του Γιώργου Μαρνέρη.
………….ΕΜΕ ΝΝΙΟΥΝΤΕ ΤΣΑΚΩΝΙΚ
Σάμπα τσαί Τσιουρακά – του Μάτζη : Α Τσακωνοπαρέα…
Κουμαρία  του Γιώργου Νιχ.
Διαστσευή τσαί γραφτέ τθα Τσακώνικα
Από τον Πάνο Μαρνέρη..
Α ανθοφορία ένι κχοντούκα τςεί μήνοι το χεινόπωρε τσαί ο καρπό ένι δεήνου τσαί γινούμενε το άλλιου Χινόπωρε… Έτρου α κουμαρία τον ιίδε τσαιρέ ένι έχα τσαί  άνθη τσαί νατέ καρπό.
Από όρπα τσαί α παροιμία:  «ο 'νι λείπουντα ποτέ το κούμαρε από τα κουμαρία» .
Ταν παροιμία έντανη ννι ήγκιαει αούντε για το ότσι: α φτώχεια ο 'νι φύα από κοντά νάμου, νή για να αλλήωει για κάκοιε πφι έκι μπαστακουτέ τσαί ό'κι θέου να ξεκουγκιστεί, νη για κάτσι πφι ό'κι απολείπουντα στεδόν ποτές…..
Το κούμαρε ένι στροτζυλέ τσαί το πρώιμο  σι χρώμα ένι πράσινε, ένι γινούμενε, τσίτσινε, απέ πορτοκαλί τσαί άμα ένι έτοιμο για φαΐ κατακότσινε.
Ένι ένα από τα άγρια χειμωννιάτσιχα φρούτα τσαί ένι τςούμενε, ταν ούρα πφι θα ννι  κόψερε από το δεντρικό.
Ένι το αγακητέ τθα αγριοπούλια:  ( κοτςοφοί, τσιχλόνε, τσαί του κοτσινογιάννηδε) …
Α γρούσσα νάμου θίλοι μι ένι α Τσακωνιτσή
Ν' αραμάει ζωντανά,έμε  ποίντε ννία εφτσή.
Υγεία θιλενάδε τσαί θίλοι.
………Εμέ Ννιούντε Τσακώνικα …..
Σάμπα τσαί Τσιουρακά– του Αγούστου : Α Τσακωνοπαρέα.
Φχαριστήριε: Άγουστε : του Πάνου Μαρνέρη.
Ένα ατςέ φχαριστού: Τθα Τσακωνόπουα, τθου γονείε σου,τθα χορωδία νάμου τσαί σε όλοι πφι εκιμήκαει με το κόκιασμα σου τα γρούσσα νάμου.
Έννι Φχαριστού πρεσσιού  τα καμπτζία του Παπαλία σε ούγοιε α γιορτά έκι αφιερουτά.
Επίσης τον Δήμαρχο τσαί τον πρώην Δήμαρχο,πρόεδρε Πραστού, όπφου τσαί τον ιερέα πάτερ Γερμανέ τσαι Πάτερ Γιώργο.
Τθου μουσιτσοί νάμου: Πολυτίμη, Τσιλιμίγκρα,Ρουσάκο,τσαί Κορόγο..
Ταν Ελισάβετ Ροδοπούλου με τα Τσακώνικα Φατθά.
Τον αγακητέ τσαί υπέροχο Στράτο νάμου (καραγκιόζη).
Ταν Ατζελικώ Κότσυφα με τον Προτζέκτορα τσαί τον αγακητέ θίλε Βατζέλη Τσυρίο(Μοΐνα) τον  υπεύθυνε του ήχου, ούγοιε ένι στηρίζου νάμου για δέκα χρόνου έδαρη αφιλοτσερδώς.
Επίσης όα ταν Τσακωνοπαρέα.
Φχαριστού πρεσσιού τσαί του χρόνου να έμε κα, να ματαανταμούμε τσαι να ννιλήνουμε πλέτερα Τσακώνικα .
Σάμπα τσαι Τσιουρακά – του Μάτζη : Προξενηκή  του Παπαδιαμάντη.
Εμέ Νιούντε Τσακώνικα ……Ηλιάνα  .
Σάμπα—Τσιουρακά – τουΜάτζη : Α Τσακωνοπαρέα.
Προξενηκή : του Παπαδιαμάντη
Έντενη έκι ο Φιλάρετε, ο παϊθαστέ βιολιτζή,πφι ννι έκι μεούμενε να ερεστεί κχακχουτέ σ'ένα γωνιάϊθι τθο ατςίτερε νεκροταφείε ταρ Αϊθήνα .Ο αιθή σι ο Μήτρο πφι έκι τθα κουμπανία του Φιλάρετου,  με νία ψαλία έκι κουρέγκου τσαι με ένα ξουράϊθι έκι ρημάζου τα γέννεια τθου νέοι.
Έκι έχου τσαι ένα ατςέ καθρέφτα.
Από τα ννία μερία έκι δενάχου κανονικά τσαι από ταν άβα τα σούκχα ντι παραμορφουτά .
Έκειννι το πακοστρουτέ κατούγι έκι έγκειννι το σαμερινέ πφι α Κρατήρα έκι έχα σταλιχτέ  τον αργαλειέ σι τσαι έκι φαίνα.
Οπά τάσου έκι μπατέ τσαί ο Στέλιο.
Οράτσε ότσι με του πρώτε σι χαιρετούρε ο ψιουχριάτζε ταν νέα χήρα, γιά του όγου ταν αλήιθα, ννι' οράτσε τσαι κάπφου χαρετά,  αφού ννιε προσκαλέτσε να κατσάει δίπα σι σα παλιέ γείτονα πφ'έκι .
Α λέξη ομορφοχήρα πφι εξεστομίε ο καπετάν Σάββα, με τον τρόπο πφι ννιέ πέτσε,  ο αρεσείτθε ννι .
Ετήνε ννι έκι έχου ορατέ πρεσσοί βολέ τελευταία αλλά ποτέ ο ξοικάε ννι  πονηρά τσαι με έτστάπα εψιλέ…
Ταν υγεία νάμου τσαι τα γρούσσα νάμου θιλενάδε τσαι θίλοι .
……………..Εμέ Νιούντε Τσακώνικα ……….
Σάμπα τσαι Τσιουρακά – του Σερικχή .
Νιχάλη καμπτζί μι τσαι πάλι Φχαριστούντε .
Ο Θεό να ντι δίνει υγεία να νιλήνερε Τσακώνικα τσαι ενεί να ντι καμαρούκχουμε ..
………….Εμέ Νιούντε Τσακώνικα ……Νιχάλη .
Σάμπα τσαι Τσιουρακά – του Σερικχή : Α Τσακωνοπαρέα .
Έμαει εχουντε δύου τσέλε .
Σποΐα νάτθαει τσαι οι δύου.
Τα ζά νάμου ερέσταει τθου πορίλε .
Κάκοιε ανοίε σου του πόρου τσαι γλιτούκαει .
Ένι θυνηκχουμένα νία γειτόνισα πφι έκι φωνηάντα νάμου .
«Έατθε ογή ,ένι έχα σιαχτέ σμούλι να φάτε.» Έτρου τα νιουτθα έτανη ξενυχκίαμε σε νία αποθήτση πφι ό 'κι δατά, τθα Ζωιτοπούλου.
Ταν άβα αργακηνά αραμάκαμε παρατάνου τθα τσέα του Μπαλτζούκου .
Οπά σε μαθήκαμε όα από το Γιώργο πφι εγλυτούτσε.
Οι πρώτε βοήθε κάναει από ταν Κέρτεζη .
Μαζούκαει νάμου τθα πλατεία τσαι δούκαει νάμου λίγο αντούτσι τσαι σωμό.
Μετά εκάνε ο Ερυθρέ Σταυρέ για τουρ άρρωστοι .
Ένι θυνηκχουμένα πφι εζού τσαι α Μάτη μι ζάκαμε τσαι κατσάκαμε ένα μήνα τθά τσέα του Δαρμογιάνη.
Απέ γιουρίαμε τθα τσέα νάμου.
Βοηθήτσε νάμου ο Κουτςονιχάλη τσα σιάμε νία καλατζούκα τσαι αραμάκαμε οπά ως το ……..
Αγάκη τσαι υγεία θιλενάδε τσαι θίλοι …..
Σάμπα, Τσιουρακά - του Γενάρη:Α Τσακωνοπαρέα.
Διαστσευή τσαί γραφτέ τθα ΤΣΑΚΩΝΙΚΑ από τον Πάνο Μαρνέρη .
Άμα α ατςά βάρκα, πφι έκι τςάχα σαν τσαφήντα φοράδα, έκι κοντογούα να σούσει τθο ακρωκήρι Τραχήλι, τότθε μόννιου οράκαει το μιτσή βαρκούλι..
—Τσι ένι οπά;
—Το βαρκούλι…
Ο τσύρ Μοναχάκη σούβε τα τσιουφά σι τθα σοβά σι  τσαί πέτσε:
—Ααα έντανη ένι!.
—Μπέρ ένι ννιουρίζου… Μπά ο θα ένι έτανη, πέτσε ένα από του ναύτοι.
Ο 'κι Θέου να παραδετθεί ότσι όντως έκι το μιτσή βαρκούλι για να απαλλαχτεί από το βασανιστσικό τράβημα τθα κουκία.
—Έντανη ένι, πέτσε ο άλλε, γιατσί έκι θέου να έκι πουρτέσε άμα τσαί ήγκιαει κιάντε τα γουναίκα με τον αγαπηκικό σι.
—Έντανη ένι  τθα σίγουρα, πέτσε τσαί ο τσύρ Μοναχάκη, έννι
Σούφου κατα οπά…  — Κιά ένι έγκα οπά;
Πέτσε ένα άλλε .
—Έννι έγκα τθον Άγιε Νικόα, ένι α πιό κογκινά πορία, τσαί εννεί ξεμοσκαλιάσμαει να έγκουμε τθα κουτουρού, πέτσε ένα άλλε.
Ανέ έχουμε ταν υγεία νάμου, ότσι πιο πολύκιμο τσαι ανέ κχοντούμε τα γρούσσα νάμου ζωντανά, με το να ννι  ννιλήνουμε.
Ένι χρίε νάμου..
Σάμπα τσαί Τσιουρακά – του Οχτώμπρη : Παπαδιαμάντη  : α νοσταλγό .
………….Εμέ Ννιούντε Τσακώνικα ……Πολυξένη
Σάμπα τσαί Τσιουρακά – του Οχτώμπρη : Α Τσακωνοπαρέα
Διαστευή τσαι γραφτέ τθα Τσακώνικα απο τον Πάνο Μαρνέρη.
Ο Μαθιό αραμάτσε ατάρατθε τσαι αποχαυνουτέ από ταν ομορθία τσαι ησυχία τα ννιουτθέ, το ιίδε τσαι α Λιαλιώ.
Το ξοίκασμα σου ανταμούτσε τσαί πρώτε α Λιαλιώ πέτσε:
Τς'έσι αού;
Έμε ποίντε άρμενα;
Εδενάε ότσι ο 'κι φυτθά ννι α ιδέα από τον εμαλέ σι .
—Να ποίουμε απογήτθε ο Μαθιό, τσαί όγω του ότσι όκι συννοού τσι έκι αού ο ματαρωτήτσε ννι με τσί…..
Α Λιαλιώ ννι' απαλλάε από το να ρωτεί, γιατσί ετθάτσε τσαι ογλήγορα μπαλήτσε το φόρεμα σι τσαί απρούτσε να ννι δεί τθο Μαθιό αφού ννιε πέτσε : —Εκιού σιάξε το κατάρκι.
Χαμογειάτσε ο νέο ατθαήε το ένα κουκί ορθά τσαι αφού ννιε δεήτσε τθο σταυρέ τα βάρκα, ατθαήε τσαί το άλλιου ννιε δεήτσε σταυρουτά τάνου τθο ορθιαστέ κουκί.
Απέ άτζε το φόρεμα τσαί ννιέ περαήε τθο σταυρουτέ πρόχερε κατάρκι.
…….Αγάκη του καρδίε νάμου τσαι υγεία θιλενάδε….
Σάμπα τσαι Τσιουρακά – του Αμάη .
Τ'αναπγγια  του Παπαδιαμάντη .
…………….Εμέ Ννιούντε Τσακώνικα ……….Μεταξού
Σάμπα τσαι Τσιουρακά – του Αμάη :Α Τσακωνοπαρέα
Τ'ανάγγια   : του Παπαδιαμάντη .
—Φλανδρώ έκι τ'όνουμα σι, όπφου μ' έκι έχου πετέ ο πνεμμακικό από τον Αγιε Χαράλαμπο, να αγιάσωει τα κοκκάλια σι.
Έμα μιτσή σιατέρι, δωλδεκα χρονού ότσι μ'αποσούτσε α μάτη μι να ξωμογηθού ταν ατςά Τίτιντα.
Τσι να ξωμογηθού μαθέ,τσι  έμα ννιουρίζα από ένταοι εζού, ένα παλιοκάμπτζιουλε.
Από  τσι μ'έκι αού, τσίπτα ο 'μα καταβαίνα.
Πφι ο 'μα καταβαίνα, ειδεμής τα όγια σ'έννι θυνηκχουμένα ακόννη.
« Το σιατέρι ένι πρέπουντα να επνι φρόννιμο τσαι ντροπαλέ,να ένι υπάκουο, τσαί να μη ξοικάζει του νέοι, να αγαπήνει τον αφέγκη σι τσαι τα ματερούλα σι, τσαι σαν ατςαιρέννει τσαι δεί ο Θεό τσαι στεφανουιθεί, με ταν εφτσή από του γονείε σι,… Άλλε άτςωπο να μην αγαπήνει ξον από τον άτςωπο σι»…..
Μ' ενέτζε το παράδειγμα από τουρ αρχαίοι Έλληνε πφι ήγκιαει προστσυνούντε τα είδουλα.
Έτενη λοιπόν τον τσαιρέ έκι ννία πφι ννι ήγκιαει αούντε Φλάνδρα νή Φλανδρώ.
….Υγεία να έχουμε τσαι να έμε αγακητοί θιλεναλδε τσαι θίλοι…..
……………..Εμέ Ννιούντε Τσακώνικα ……………
Σάμπα τσαι Τσιουρακά – του Αμάη: Κουιτέ από το βιβλίε «ΚΡΑΥΓΗ» του Πάνου Μαρνέρη .
……….Εμέ Νιούντε Τσακώνικα …….Μεταξένια .
Σάμπα τσαι Τσιουρακά – του Αμάη : Α Τσακωνοπαρέα.
Διαστευή τσαι γραφτέ τθα Τσακώνικα από τον Πάνο Μαρνέρη..
Έτθα τάνου Κώστα μι
, Τθάϊσε τα καμπτζία
Να ζάμε τα τσέα ογλήγορα , εδάτσε μι α καρδία.
Νίου έσι Θανάση, Γιώργο,Περικλή τσαι 'κιού άραχλε Κώστα
Αχ οικογένεια μι γλυκά, τσι έκι μεούμενε νιούμου.
Εδάκαει τα Καλάβρυτα, σκοτούκαει τουρ ατςοίποι
Τσαι εζου με τα καμπτζία μι τσαι με τον άτςωπο μι
Ο θα ματανταμούμε.
Νίου έσι Θανάση Γιώργο, Περικλή τς'εκιού άραχλε Κώστα
Ο 'νι κιστία α κακοϊδυστυχο εζού το τσι κακό παθήκα .
Αμέρε, νιούτθε, μήνοι τσαι χρόνου έκι νοιρογούα.
Ύο νοιρόγι έκι α ανάσα τα τσελή.
Α έρμο 'γκίτσε τό κικρέ ποκήρι τσαι απέ σκωρέτθε.
Αγάκη τσαι υγεία θιλενάδε τσαι θίλοι ….
Κουιτέ  από το βιβλίε «ΚΡΑΥΓΗ» Διαστσευή τσαί γραφτέ τθ Τσακώνικα από τον Πάνο Μαρνέρη .
Α τσέα γλυτούτσε από του κχάρε.
Ζάκαμε τάσου τσαι άγκαμε μπετσίματα τσαι κρεββάτθοι τσαι σε μπαλήκαμε τάτσου.
Άγκαμε τσαι κρασί από τα καμάρα .
Μαζούτθε όα α γειτονία .
Με κανάτε, τέστε, τσαί ότσι  ήγκιαει ερέχουντε ακομπέτι, για να ζάνει να κχρίσωει του σκοτουτοί.
Όα τα Καλάβρυτα  κάναει.
Α μαμού μι έκι έχα τα καμάρα βαρέλια με κρασί .
Α μάτη μι τραβήε το πύρο, βαλήτσε ακατούσε ένα λεβέτα  για να παρήτθει ο κόσμο τσαι να αρήτσει…..Ταν άβα μέρα κάνε α τσεία μι τσαι ζάκαμε τθο τόπο του φονικού να ράμε πφουρ άκια να κχαμπαήσουμε του σκοτουτοί …Εκάνε ένα αρόπλανε απανούσε νάμου τσαι έκι κόφουντα βόλτε.
Εννεί φοζάμαει τσαι γκριούμαει.
Βαλήκαμε τον σφέγκη μι σε ένα μπέτσιμο τσαι νιε κχαμπαήαμε .
Με βοηθήκαει δυ αϊθέ να νι κχπαμπαήσου.
Ο 'μα πορούα να σκάψου τσαι μι ήγκιαει αούντε: —Σκάψε Φρόσω σκάψε.
Σε κχακχούαμε αλλά ταν άβα μέρα ζάκαει οι κούνοι τσαι σε ξεκχακχούαει.
Εζάτσε τσαι ο δικό α μου κούε .
Α Μάτη μι βαλήτσε τσαι νιε σκοτούκαει …….
…Τσίπτα πιο πολύκιμο από ταν υγεία νάμου θιλενάδε τσαι θίλοι…
Θωμαή,Σιούλα, Σταματού  του Πάνου Μαρνέρη .
………….Εμέ Ννιούντε Τσακώνικα ……….
Σάμπα τσαι Τσιουρακά – του Γενάρη : Α Τσακωνοπαρέα.
Θωμαή, Σιούλα τσαι Σταματού : του Πάνου Μαρνέρη .
Σ: Ουουου βρε γουναίτσε!!
Θ:Τσι επαθήτσερε κολέγισα;
Μ:Κοψοχολιάερε νάμου βρε Σιούλα..
Σ: Παθήκατε ιδουλεία τα Πουλάντζα μι…
Θ: Ορή εννεί ο παθήκαμε τσίπτα, εκιού έσι χουιντουμένα …
Μ:Με τα ουουου ντι θιλενάδα, πέκαμε μαθέ κάτσι κακό ερέτσε ντι…
Σ: Μ' ο 'ρέτσε νάμου;
Τσ'εμποίτσε;
Θ:Ξεφούρννισε ννι ντέ… Γιατσί, το ερέτσε νάμου, ένι για όλοι νάμου θιλενάδαα..
Μ:Θα ζουρλίσει νάμου, Δέσποινα σούσε….
Σ: Ορή φύτσε ο χρόνε τσιόατες τσαί μπάτσε ο τσινούρτση..
Θ: Ε τσαί….
Καούρ εκοκιάε
Μ: Καουρ εκάνε τσαί καούρ ερέτσε νάμου..
Σ: Νικό να ννι μου μόλει, έκειννι να ννι μου μόλει, παλιοπαρλιακά..
Θ: Έσι κχραςήντα τα νύχια ντι, Μονέ άλε νάμου τσ' επαθήτσερε, ειδεμής θα τθάου να φύτσου.
Μ:Να μη τσαί μαούμε αναμεταξύ νάμου βρε κολλέγισσε, ήμαρτον πλέα.
Άλε νάμου τς'εκιού βρε Χριστσιανά τς'επαθήτσερε
Σ:Για λίγο ννι' ετθ' έχουντε βρε γουναίτσε !!!.
Άλλε ν ένα χρόνε τθουρ ίςε νάμου τς'εμού μ'έτθε αούντε τσι ενάτθε;
Θ: Χαχαχα, έγκειννι ένι το κακό;
Ορή κακότθο ούτε για σαράντα ο 'σι δενάχα, τσι έσι τςίντα;
Μ: Από σεννεί νεουτέρα δενάχα έσι κολέγισααα …..
Σ:Α καρδία μι ννιέ ξέρα, το γουμάρι όσιου ένι έγκουντα τς'ένι βαραίντα πλέκιεριου, ως πόσιου να βαστάξει τς'έντενη ο κορμό.
Θ:Ορή κακότθο μη βαριουγνωνίζερε, ταν υγεία νάμου να έχουμε…
Μ:Ναι βρέ κολέγισα ταν υγεία νάχουμε, τσαί κα χροννία…
Κα χροννία, να έμε κα  τς'έντενη ο χρόνε να κχοντούει εννεί τσαί όλε το κόσμο γεροί, μακρύα από αρρώστσειε τσαι πολέμοι.
Σάμπα τσαί Τσιουρακά – του Σερικχή .
Παπαδιαμάντη : Διαστσευή τσαί γραφτέ τθα Τσακώνικα από τον Πάνο Μαρνέρη
………Εμέ Ννιούντε Τσακώνικα……….Ηλιάνα Ολ.
Σάμπα τσαί Τσιουρακά- του Σερικχή : Α Τσακωνοπαρέα.
Τσι να ποίωει οι έρμοι γονείε..
Αφού κουβεγκιάνει αναμεταξύ σου, διαφωνέκαει τσαί συχίσταει, βαλήκαει τα χέρα σου τσαί οι τσαδεφάδε ταρ Ασημίνα, πέκαει το ναί για τα Μαργαρώ.
Α έρμο α Λεννιώ ννι  άτζε κατάκαρδα.
Ο 'κι τσαί τόσιου όμορφο, τσαί το χρώμα σι σα τσαί του τσερίου.
Όπφου τσαί να έκι, είτε ννι έκι έχα από μπρούτερα νη όχι, δυ μήνοι ύστερα από το γάμο τα Μαργαρώ α Λεννιώ σκωρέτθε από φυμακίωση..
Να πφι ήγκιαει τςίντουντε οι τσαδεφάδε ταρ Ασημίνα, σε γρουσσοφαήκαει.
Αραμάτσε έδαρη ννία ανήπαντε α Αφέντρα α μιτσουτέρα.
Έντανη έκι α χαϊδευτά ταρ Ασημίνα τσαί οι τσαδεφάδε ου 'γκιαει τςίντουντε πρεσσιού για έντανη.
Α Ασημίνα έκι έχα καημό το ξενιτεμό του υζού σι του Θανάση, αλλά έκι αντεχουμένα το κόκιασμα σι τσαί εκι αούα:
— Ταρ Αφέντρα μι α τύχη θα μόλει από ταν Αμεριτσή.
Α Αφέντρα έκι ατςεραίνα με έντανη ταν ιδέα.
Αλλά το τυχερέ σι κοντεύε να μόλει από τον απανούσε, όπφουρ ταρ Ροδαυγή τσαί τα Λεννιώ….
Ανέ ννιλήνουμε τα γρούσσα νάμου τσαί να έχουμε υγεία θιλενάδε τσαί θίλοι…..
Εμέ Ννιούντε Τσακώνικα……
Σάμπα τσαι Τσιουρακά – του Δετσέμπρη : Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη.
Με τό καλέ να δετθούμε τον τσινούρτση Χρόνε.
………..Εμέ Νιούντε Τσακώνικα ……..Μεταξού.
Σάμπα τσαι Τσιουρακά – του Δετσέμπρη : Α Τσακωνοπαρέα  Κουιτέ  από το βιβλίε : «ΚΡΑΥΓΗ»
Διαστσευή τσα γραφτέ τθα ΤΣΑΚΩΝΙΚΑ από τον Πάνο Μαρνέρη.
Οπά χουρίαει τουρ ατςοίποι από του γουναίτσε .
Τουρ ατςοίποι σ'άγκαει, μαζί τον αφέγκη μι τσαι τον αϊθή μι.
Σ'αποσούκαει τσαι  σε σκοτούκαει τθο Σηνί του Καπή….
Α Μάτη μι αραμάτσε κρακοαμπαρουτά τάσου τθο σκολείε .
Οπά έκι πανζουρλισμό.
Άκια να ήγκιαει δέσουντε ζωντανοί  άμα τσαι ο 'κι ανοίντου ο πόρε, μ'έκι αούα αργούτερα.
Εζού με νία Τσάδεφο μι τα Δεσποινιώ, έμα ατζά μερία από το χωριουδάτσι, σ'ένα Σίνα  Σκιά νι έμαει αούντε .
Έμαει βιγλίζουντε τα Καλάβρυτα .
Έμαει νίντε ντουφετσίλε, έμαει ορούντε κχάρε, καπινοί, κουρνιαχτέ, ο 'μαει νιουρίζουντε τσι έκι γινούμενε…Ο τόπο όλε έκι ταρασούμενε , τα Καλάβρυτα ήγκιαει δέσουντα από άκρα σ'άκρα.
Τρομά τσαι σε χάκα.
Δέσποινα μι, επέκα, τσι ένι γινούμενε!
Τσι ένι έγκεινη ογή .
Έγκεινη ένι α συντέλεια.
ΤΟ ΤΕΛΗ!!!
Ο πόλεμο ένι φερίκχου τα συντέλεια .
………Εμέ Ννιούντε Τσακώνικα………..
Σάμπα τσαί Τσιουρακά - του Μάτζη : Α Τσακωνοπαρέα.
Κλειροκόπανε
Κρέφτα
Κράμα
Κόστσινε
Κιλίνι
Κουϊδί
Κούϊδε
Κουννία
Κωνά
Κοφτέ το ρήμα: κόφου,κόφα,κόφουντα
Ανακάτου τα χόστρα με τον κλειροκόπανε
Μπάτσε ο κρέφτα τα τσέα τσαί ο αφήτσε τσίπτα.
Το κράμα ένι θέντα κάδεμα
Περάητσε το φαέ από το κόστσινε
Τα Τσακώνικα Κιλίνια είναι από τα καλύτερα
Τα έρμα τα πουλάτζα σι είναι σκαβούκχουντε τάσου τα κουϊδία
Ένι βρωμούντα σα κουϊδε αβουγό
Πρεσσά κούϊθα κάρυα
Έτζε τα βρύση τσαί γιόμισε τα κουννία ύο
Έντενη ένι περαήχου τα κωνά τθο κώλε τα τςαϊθιλέ
Ο 'σι αού μι από το κοφτέ έσι κίνου
Θιλενάδε τσαί θίλοι ανέ έχουμε ταν υγεία νάμου τσαί να έμε ταπεινοί
Σάμπα τσαί Τσιουρακά – του Αμάη : Α Τσακωνοπαρέα.
—Γκιαούρ!
Κιοπέκ!
Εκιού ννιε σκωτούτσερε !
—Όχι κατή αφεγκικό, έννι αρίκχου όρκο !
—Όχι;
Τσαί ποίε ννιε μποίτσε, ννιέ σκωτούτσε;
—Ο 'ράκα τσίπτα…
— Ο καβουγά ενάτθε δίπα από το παπόρι ντι.
— Ο 'ννι νιουρίζου αν έκι δίπα.
Έκι καγκιουτέ τσαί εζού έμα κιούφου, Εννιάκα τον κούε νάμου να κχαούντει.
Με κάνε παραφάγκηση, ετθάκα τσαί εζάκα τθα κουβέρτα.
Ξοικά το γιούρε τσαί ο 'ράκα ψιούχα.
Τα σύνταχα μαθήκα ότσι έκι νατέ φονικό.
—Τσαί τα συντρόϊθα ντι;
—Τα συντρόϊθα μι σ' εξετάερε, εκιού έσι ννιουρίζου τσι ντέ πέκαει;
Τα δύου συντρόϊθα ήγκιαει αφητά λεύτερα.
Τσαί οι δύου ήγκιαει έχουντε πετέ τα ιίδε με το καπετάννιε σου τον Κωσταγκή.
Ότσι δηλαϊδη ήγκιαει κιουφτοί τσαί ότσι ο οράκαει τσίπτα.
Γρούσσα νάμου όμορφο ποτέ να  μη χαθήρε…
Να απαραμάρε  ζωντανά, αιώνια να ζήρε..
Σάμπα τσαί Τσιουρακά  τουΝοέμπρη τσαί  του Δετσέμπρη .
………,Εμέ Ννιούντε Τσακώνικα ………Ηλιάνα Όλυμπίου.
Σάμπα τσαί Τσιουρακά του Νοέμβρη τσαί  του Δετσέμπρη: Α Τσακωνοπαρέα .
Σάματσι εγκήε το μαχαίρι τθα καρδία του νέου σαν επέτσε ένταοι,
Ννιέ περάτσε τον εμαλέ ότσι α Λιαλιώ έκι έχα άλλε αγαπηκικό αφητέ κίσου τθα χώρα σι .
Για έτενη το λοιπόν έκι ποία το ταξίδι έγκειννι.
Τσαι ετήνε τσι έκι;
Το γιοφύρι πφι άκια να πατήωει για να ανταμούνει;..Έκι δαίσου όλε τάσου σι.
Λυσσήντα τσαί κουίζουντα ήγκιαει τα αιστήματα  τάσου σι.
Για φαγκηστήτε ταν ατςά βάρκα να τσυνηγήννει  το μιτσή βαρκούλι τσαί ο Μαθιό να νι ξεφύννει σαν από θάμα τσαί τα τελευταία στιμή να μαθαίννει ότσι α νοσταλγό έκι έχα άλλε αγαπηκικό;
Τσαί αν σ' έκι αντεχούμενε τσαι έκι μαχαιρούκχου, νή έκι βουλιάζου τα βάρκα τσαί έκι πριγκούμενε ετήνε τσαί α νέα;.
Ωοο τσι τέλη!
Τσαί από ταν ατςά βάρκα με το ψάφημα να σ' ερέσωει πριτθοί κάτου από τα φκύα του φεγγαρίου, τάσου τθα βαθία θάασσα .
Πόσιου ρομαγκικό τσαί πόσα τα δάκρυα ταρ ευαιστησία!!!
Εκχοντούτθε με το ζόρι, αλλά κατανέτζε τσαί ρωτήτσε τα Λιαλιώ…..
Αγάκη,υγεία τσαί φτυχία,θιλενάδε τσαι θίλοι σε όλε τον κόσμο.
………….Εμέ Ννιούντε Τσακώνικα …….,
Σάμπα τσαι Τσιουρακά του Σετθέμπρη τσαι  του Οχτώμπρη : Μαντρί.
Του Κωτςαρή.
Του Πάνου Μαρνέρη.
Σάμπα τσαι Τσιουρακά  του Σετθέμπρη τσαι  του Οχτώμπρη  Α Τσακωνοπαρέα.
Το μαντρί του Κώστα Παπαϊδά (Κωτςαρή): του Πάνου Μαρνέρη.
Ο Κώτςαρή έκι ένα από τα καμπτζία του Μήτσου του Παπαϊδά .
Έκι ο πρώτε πφι έκι φερτέ τθα Σέα τ'έκι έχου χκιστέ το μαντρί σι τσαι το κάλυε σι.
Κίσου σι εκάνε ο Γιάννη με το Σαράντο .
Έκι πρεσσιου εργακικό, μερακλή τσαι πρεσσιου καλε χορευκή.
Ο υζέ
Σι ο Μήτρο,
Ούγοιε Στεφανούτθε τα πρώτε μι Τσάδεφο,Ελένη του Μαρνερόγιαννη, έκι α συνέχεια σι .
Ο Κώτςαρή ο νεούτερε ένι α συνέχεια του Μήτρου .
Ένι έχου ακόνη τα χκηνά, αλλά τσαι τα προύατα.
Σ'ι ένι
Μαντρούκχου ογή
Τθο ιίδε μέρη πφι έκι τσαι ο παππού σι τς'ένι αραμού ογή τθον ιίδε κάλυε .
Από όσα οράκαμε,
Γιούρε τθα είκοσι μαντρία, ερέκαμε δύου πφι ου 'νι βροντατά.
Κάτσι ένι τς'έγκεινη ..
Ανέ συνεχίσει έτρου τσαι Μαγάρι τσαι ο υζέ σι Μήτρο να πατεί τάνου τθα Παπαδαίικα αχνάρια .
Μπαήκα θίλοι τθο ξέφωτε, να οράου να αγναντέψου
Να οράου τα Παλιόχωρα, ταν ομορθία να κρέψου.
Σάμπα τσαί Τσιουρακα - του Νοέμπρη : Α Τσακωνοπαρέα.
Θωμαή, Σιούλα τσαι Σταματού : Του Πάνου Μαρνέρη .
Θ)Βρέ βρέ βρέ….
Σαν του χιόνε …
Σ)Παραογίε βρε καμπτζία Κια σ'οράτσερε του χιόνε εκιού;
Μ)Α κουβέντα νι ένι αούα βρε κολέγισα τς'εκιού, ο 'νι κοτού ν'αλεί γκανένα τσίοτα με σ'ετίου πλέα .
Σ)Βρε ογή μπαήκαει οι τσιτσιρόνε κίσου τς'εκιού μ'έσι αούα χιόνα!
Θ)Βρε γουναίτσε αλήιθα  τσ' απαλήιθα τσι καΐλε είννι εντεοι….
Μ( Βρε ένι κοντογούντα τ'Άγιε Δηνήτρη τσαι ο κόσμο ένι έγκου τθου θάασσε ακόνη .
Σ) Έατθε τθα όγια μι ντε…..
Ετστάπα τσαιρέ έμαει τσινούντε το καμάκι τάνου τθα Παλιόχωρα.
Θ) Σάτσι νιε παραμποίτσε δόξα νάχει τ'όνουμα σι .
Σ) Τσεράτθαει τα χώματα, νάτθαει βράχο, Κιά να περάει  έρατςε ν'ανοίτσει αβάτσι ;…
Μ) Καψο Σιούλα τσ'εκιού, σχώρε μι τσιόα, όξα ποίερ ένι κάμου το σάμερε ναμέρα ….
Θ) Ναι όα παρατήτθαει… Χούρε, καλύβου, μαντρία, κηγάϊδα.
Σ) Αμ γιάκεινη έμε έγκουντε Κυρ—Κυρίου, όα σε παρατήκαμε.
Ταν ιγής,τα γρούσσα ως τσαι το Θεό παραγκωνίαμε, γιάκεινη έμ'έγκουντε από το ένα κακό τθο άλλιου.
Μ) Κα σ'έσι αούα κολέγισα, ως τσαι ο Θεό βρωμούτθε νάμου, ήμαρτον Δέσποινα μι .
Θ) Κχάρε δάκαει όα, πολυμπρίλε πρίτθε ο κόσμο, ο θ' αργεί να μόλει.
Σ) Ποίε;
Τσι  θα μόλει;
Θ) Α συντέλεια, α συντέλεια θιλενάδε μι ..
Σ) Μα πφι να μπάλερε το…..
Να μη ντ' αλήου έδαρη… Μην κιάνερε το τθούμα ντι ετστάπα κουβέντε…
Μ)Υγεία σε όλε τον κόσμο τσαι ο Θεό ο θ'αφεί νάμου να χαθούμε.
Σάμπα τσαι Τσιουρακά – του Αγούστου : Α Τσακωνοπαρέα …
Διαστσευή τσαι γραφτέ τθα Τσκώνικα από τον Πάνο Μαρνέρη .
Νιε μποίκαει τς'άλλοι .
Άλλοι άγκαει καπόκι α άλλοι φανέλε….
Ότσι έκι έχου ανάτζη ο πάσα ένα .
Σ'ερέκαμε αλλά σ'αφήκαμε οπά γιατσί καγκιούτσε… Όπφου κισογιουρίαμε ο 'μαει νιουρίζουντε κατά κια να δούμε .
Εζάκαμε οπά
Πφι ένι το σαμερινέ Δημαρχείε.
Οπά έκι ένα γιατάτσι, μισοτελειουτέ .
Βρωμούντα ανάγκια έκι.
Κιάκαμε νία αγκωνή Οπά ερέστε τσαι ο Παναγη Σαρανταυγά , πφι εγλιτούτσε, με τα Μάτη σι .
Φωνιάντα έκι α κακοϊδύστυχο α μάτη σι πφι έκι έχα χατέ τα καμπτζιούλια σι, τουρ αϊθήνε του Παναγή .
«Τα καμπτζιούλια μι , τα καμπτζιούλια μι»
Ο Παναγη νι έκι αού .
«Σταμάκησε μα, σταμάκησε, ένι τσαι λαβουτέ τσαι ο 'νι πορού να νιλήου» Έτανη τα νιούτθα ο κιουβε γκανένα .
Σαν εχαράε τσινήκαμε τα κουβαλητά τθο νεκροταφείε .
Αφήκαμε του τσαδέφοι μι, τον Γιώργο τσαι τον
Αντρία με ταν αϊθά σου τα Κατίνα
Σε νία αποθήτση …….
Ανέ έχουμε ταν υγεία νάμου θιλενάδε τσαι θίλοι, ότσι πιο πολύκιμο.
Σάμπα τσαί Τσιουρακά – του Αουνάρη : κουιντέτο  από το βιβλίε « ΚΡΑΥΓΗ» Διαστσευή τσαί γραφτέ τθα Τσακώνικα από τον Πάνο Μαρνέρη
………….ΕΜΕ ΝΙΟΥΝΤΕ  ΤΣΑΚΩΝΙΚΑ………..Μιχάλης Τετώρος
Σάμπα τσαί Τσιουρακά – του Αουνάρη : Α Τσακωνοπαρέα .
Τουρ  του Δετσέμπρη εκάναει οι Γερμανοί τθα Καλάβρυτα .
Φόβο συγκιούτσε του Καλαβρυτινοί .
Οι ατςοίποι , άλλοι ήγκιαει αούντε:
— Θα σκοτούνει νά μου τσαι άλλοι: —θα νάρωει νάμου αιχμάλωτοι .
Μαζούκαει τουρ ατσοίποι  τθα πλατεία τσαι σε βαλήκαει όγο .
Έμα όμως πρεσσιού μιτσά τσαι ο κχοντούκα τα όσα σε 'πέκαει .
Έννι θυνηκχουμένα όμως πρεσσιού κά ένα Γερμανέ πφι έκι νιού  πρεσσιού κα τα Ελληνικά να αλήνει τον αφέγκη μι  τάσου τθο γραφείε σι:
—Έγκεινη πφι εμποίκατε θα νι πλερούετε πρεσσιού ακριβά.
Τα Πέφτα δάκαει το Χελμό τσαι ταν τσέα του Γλαράτση, πφι ο υζέ σι  έκι αντάρτα .
Εδάκαει τσαι άλλοι, αλλά ο 'νι θυνηκχουμένα σι όλοι.
Τα Τσιουρακά συγκιούτσε τρομάρα όλοι νάμου .
Εζάκαει τθα χωριουδάτζα τσαι ενέγκαει όα τα ζώα τσαι σ'αποσούκαει τθο Χάνι του Ζαχλωρίτα..
Έτανη τα κουβάνα Δεφτέρα έκι : α ούρα τα σύνταχα.
Μπαήτσε ο αφέγκη μι τα πορία τσαι ρωτήτσε το Χρήστο το Χοντρονικόα .
Τσι ένι γινούμενε Χρήστο;
Ανέ έχουμε ταν υγεία νάμου θιλεναλδε τσαι θίλοι .
—Άλλε μι βρε Κρατήρα τθο Θεό ντι, γιατσί ο 'σι θέα ννι;
Ρωτήτσε ννι ο Στέλιο.—Για πρώκιου ο 'ννι έχα μπαλτέ απόφαση ακόννη το τσι θα ποίου..Τσαι δεύτερε ανέ έμα αρίκχα ταν απόφαση, ο 'κι θα νάρου τον καπετάν Σάββα .
Καλέ τσαι άξιε ο άντρωπο αλλά όσιου για τα φασιούλια τσαι τα ροϊδύθα ο 'ννι έχα σι ανάτζη, ας είννι κα οι ίςε μι τσαι οι χέρε μι.
Αφού επέτσε  ένταοι τραβήε το χτένι σι προς ετήνα τσα α σαΐτα περάτσε σα βολίδα ανάμεσα τθα νήματα , αφού ο ένα σι πούα τθάτσε πρός τα τάνου τσαι ο άλλε προς τα κάτου….
— Το λοιπόνου ο 'σι αποφασιστά το αν θα παντευτήρε νή όχι;
Ρωτήτσε κίσου ο Στέλιο ..
— Όχι ο μπαλήκα απόφαση, απογήτθε ετήνα.
—Τσαι αν έκι γινούμενε όγο για ένα άλλιου προσώπατε όχι για τον καπετάν Σάββα.
—Τότθε άκια να ννι έμα ματαορούα πέτσε α Κρατήρα.
Σαν έμε έχουντε ταν υγεία νάμου έμε πλούσιοι, σαν έμε ΝΙΟΥΝΤΕ τα γρούσσα νάμου έμε ζάμπλουτοι, θιλενάδε τσαι θίλοι.
………Εμέ Ννιούντε Τσακώνικα …….
Αγάπη
Σάμπα τσαί Τσιουρακά - του Σερικχή : Α Τσακωνοπαρέα
Παπαδιαμάντη : τύχη από ταν Αμεριτσή
Διαστσευή τσαί γραφτέ τθα Τσακώνικα απο τον Πάνο Μαρνέρη.
Προαβαίνου ένι μαθές ένα παπά να σχωρέει όλοι τουρ αμαρκίλε σέ όλοι τουρ αντροίποι μονοκοπαννία με ννία εφτσή;
Τσι να πεί λοιπόνου τσαί έτενη ο έρμο;
«Έννι βαφκίσου τσαί έννι μυρούκχου»
Τσαί όμως έτρου έκι.
Πφουρ έκι πορού ο τσύρ Στέφανε να σι μπάλει πέρε με τα ννία;
Όσιου τσαί αν έκι Θέου ό 'κι δενατέ να σι καταφέρει.
Δρανήντου έκι να σι φχαριστεί όλοι τσαί το τέλη ό 'κι φχαριστού γκανένα.
Ακόννη τσαί σ'έτεοι πφι σ'έκι ξυπερετού πρώτοι ου 'γκιαει φχαριστητοί  γιατσί ήγκιαει αούντε: «Ο τσύρ Στέφανε από τα βιάση σι  ό'κι έχου μποιτέ παστρικά ιδουλεία.
Όσιου γιε έτεοι πφι ήγκιαει αραμούντε τελευταίοι ήγκιαει ακόννη πιο κικρατοί όγω του ότσι έκι αραμούα α δουλεία σου κίσου.
Ο πάσα ένα έκι έχου τσαί το δικό σι παράπονε.
Οι γρίε χήρε αούντε ήγκιαει:«Ααα εννεί τουρ άραχλοι όγω του ότσι έμε γριάδε τσαι ό 'με έχουντε γκανένα να βοηθεί νάμου είννι παραγκωννίζουντε νάμου.
Γιατσί  ο 'μ' έχουντε ψιούχα εννεί;
Ναι έμε περήφανοι για τα γρούσσα νάμου τσαί να ννι ννιλήνουμε…
Α όμορφο Σίσυ ένι έχα τον όγο .
Φχαριστούντε ντι πρεσσιού σιάτη μι .
ΕΜΕ περήφανοι τσαι έμε κιμούντε τα προσπάϊθα ντι ..
……….Εμέ Νιούντε Τσακώνικα ……..Σίσυ
Σαν Ετθάκαμε συνταχούλια έζάκαμε να ερέσουμε τσίε, ακομπέτι κάτσι
Να ανοίτσουμε του τάφοι.
Σ'έμαει βάντε ένα, ένα τάνου τθα μπετσίματα τσαι σ'έμαει κχαμπαήχουντε τθο νεκροταφείε τσαι οπά σ'αφήκαμε για πάντα .
Όρπα να νιάρε νοιρόγι!
Ορπα να νιάρε κουιτοί τσαι όρπα να νιάρε βάμματα.
Ταν Αμέρα έτανη σκωτούτθε ο αφέγκη μι  χρονού, ο αιθή μι ο Κωσταγκή  χρονού τσαι ο αιθή μι ο Χαράλαμπο  χρονού.
Εψαφήκαμε πρεσσιού τάσου από όα τα τσιφάρια για να σ'ερέσουμε .
Το σόι νάμου σκωτούτθαει  νομάτοι,  τσαδέφοι .
Σ'έμαει κχακχούχουντε τόσιου αναχλά πφι τα νιούτθα ήγκιαει έγκουντε οι κούνοι τσαι σι ήγκιαει ξεκχακχούχουντε .
Υστερούτερα κάναει κχάμποσοι συτζενήδε από τα Σουδενά τσαι ανοίαει του λάτσοι τσαι σε κχακχούαει κίσου βαθεία .
Αφού σε κχακχούαμε γιουρίαμε του τσέλε νάμου, αλλά
Ερέσουμε τσέλε;
Ο 'κι ερικχούμενε τσίπτα.
Ο πόλεμο ένι φριχτέ τσαι οι αντροίποι ένι πρέπουντα κάποτε να κατάβωει ότσι ξον από ανώφελε, ένι φερίκχου ταν συντέλεια..
Σάμπα τσαί Τσιουρακά – του Μάτζη : Παπαδιαμάντη : Α στρίγκλα μάτη .
ΈΜΕ φχαριστούντε τσ'ετίου Μεταξού, για ταν προσφορά ντι τθαν προσπάϊθα νάμου για ταν διάσουση τα γρουσσέ νάμου.
Να ντι καμαρούκχωει οι γονείε ντι τσαί όα α Τσακωνιά .
…………ΕΜΕ ΜΝΙΟΥΝΤΕ ΤΣΑΚΩΝΙΚΑ………Μεταξού
Παπαδιαμάντη : Α στρίγκλα μάτη .
Έκι έχα  τσαί δύου σιατέρε, έκι τσαί χήρα.
Οι υζοί σι ήγκιαει φυτθοί τσαί ετήνα έκι αρίκχα του πορίλε, έκι φωνιάντα, έκι  κουΐζα τσαί σ' έκι καταρενουμένα του σιατέρε σι… —Οπά πφ' ερέσταει τσαί ποτέ να μην ήγκιαει νατοί, τσαί πφουρ άκια να σι παντρέψει ……
Τσαί σε στολίε τσαί στεφανούτσε τα ννία ύστερα από ταν άβα,….Τσαι σε μπέε τσαί σε κουκουλούτσε με το χώμα…
«Αγκαει τα πάκα πεθερά, άγκαει το μνήμα προίκα,
Το χώμα άγκαει σύντροφο!……»
Ενάτθαει  φθισιτσέ τσαί σκωρέτθαει  σε  μήνοι α ννία ύστερα από ταν άβα.
Έτρου α μάτη ο 'κι έχα πλέα καημό το πφουρ άκια να σι παντρέψει .
Σ'έκι έχα φαητέ με του κατάρε σι, τα γκρίννια,  τα γρουσουζία σι τσαί τα κακομοιρία σι.
Οι δύου σιατέρε μαράτθαει τσαί κιούβαει τον ύπρε το βαρειού τθον τάφο σου τσαί πλέα ό 'κι ανάτζη να σι προιτσίσει…..
Πρεσσά υγεία να έχουμε τσαί να ννιλήνουμε τα γρούσσα νάμου.
Σάμπα τσαί Τσιουρακά – του Αγούστου : Παπαδιαμάντη .
…………Εμέ Ννιούντε Τσακώνικα……Ματίνα
Σάμπα τσαί Τσιουρακά – του Αγούστου : Α Τσακωνοπαρέα
Έτρου τσαί αλλίου ού 'ννι γεούντε εννείνανε.
Ποίε κουράγιο να ναθείρε κα καμπτζιούλι μι.
Έγκειννι το αλικόγκι ο 'κι αρεσικχούμενε τθο γαμπρέ μαειδέ τσαί ταν Αφέντρα.
Τυχήτσε τσαί αρρωστήτσε τσαί α γρία Μονεμβασώ, α μάτη του γαμπρού.
Ννία ν αμέρα πφι ο γαμπρέ έκι ζατέ τθα τσέα τα νύιθη.
Όπφουρ έκι φύου, α Αφέντρα ννιέ ζυγούτσε τσαί ννιε μουρμουρίε τθαν αβουτάνα: —Ννιάε μι κά, εκιού θα αλήερε τθα Μάτη ντι ότσι: Θα βιαστούμε για το γάμο να μπάτσε τσαί σκωρεϊθεί ο Θανάση τσαί ζάμε σε πένθη τσαί θα αργή πάρα πρεσσιού το στεφάννι.
Εζού θα αλήου τθο Θανάση τα ιίδα, αλλά για τα μάτη ντι.
Ο γαμπρέ θαμάε ταν αρραβωννιάρα σι τσαί συφωνέτσε.
Ο Θανάση αραμάτσε σύφωνε με ταν αϊθά σι.
Α Μονεμβασώ όμως ο 'κι πορούα να χωνέψει ότσι άκια να λείπει από το γάμο του καμπτζίου σι τσαί έτρου ο ' κι θα μπορέει να δει ταν εφτσή σι.
Να ννιλήνουμε τα γρούσσα νάμου τσαί να έχουμε υγεία…
………Μιλάμε Τσακώνικα……..
Σάμπα τσαι Τσιουρακα – του Δετσέμπρη  : Α Τσακωνοπαρέα.
Α καμάρα του Μελτιάδη: Του Πάνου Μαρνέρη .
Εκάνα όρεγη τθα καμάρα του Μελτιάδη.
Όρεγη του παιδιτσοί μι  χρόνου έκι το τσέντρη τα Παλιόχωρα .
Όρεγη έκι α ταβέρνα τσαι το παντοπωλείο τα Παλιόχωρα.
Μα ένα σακχούλι άτσι, ένα κουκί σπίρτα,γκάνα τσιγάρο, κανιά ρέγκα, καννιά σαρδέα, κάνα κιλέ ρύζι νή φασιούλι εεε τσαι γκάνα γυαλί βότσι
Άκια να σ'ερέσερε ογή .
Το παππού το Μέλιο ννιε θυνήμα, γέρου.
Ο υζέ σι ο Στράτη έκι το αφεγκικό έτεοι του Τσαιροί .
Ένα ντόμπρε τσαι ίσιε άντρωπο .
Εχάτσε τα γουναίκα σι με ούγοιε έκι έχου τςία καμπτζία γιούρε το – με .
Τα καμπτζία σι: Ελένη, Μέλιο ούγοιε έκι συνομίληκο μι τσαι το Γιώργο αραμάκαει ορφανά από πρεσσιού μιτσά ηλικία .
Ογή έκι τσαι το τυροκομείε τα Παλιόχωρα.
ΑΠαλιόχωρα τσαι οι γιούρε τόποι κάποτε ήγκιαει έχουντε .: Γιδοπρούατα.
Πάσα ναμέρα ογή έκι γινούμενε τσαι ένα γλέγκι .
Οι νομήε ήγκιαει ζυνίχουντε , ήγκιαει κίντε γκάνα ποκηράτσι, τσαι απέ ου 'γκιαει θέντε τσαι πάρα πρεσσά να κιάσωει το τραγούϊδι , να μπάλωει του καημοί σου τσαι τα ντέρκια σου .
Έγκειννι το μέρη πάσα ναμέρα έκι έχουντα κόσμο ζωή αντάρα, αλλλά   ανήμερα τ' Άγιε Γιάννη, τον Σερικχή έκι τθου δόξε σι .
Να έχουμε υγεία θιλεναλδε τσαι θίλοι
Σάμπα τσαι Τσιουρακά– του Γενάρη .
Κουιτέ  από το βιβλίε «ΚΡΑΥΓΗ » Διαστσευή τσαι γραφτέ τθα Τσακώνικα από τον Πάνο Μαρνέρη .
………………Εμέ Νιούντε Τσακώνικα ……….Μπαρμπαρίνα .
Σάμπα τσα Τσιουρακά – του Γενάρη : Α Τσακωνοπαρέα .
Α Ελένη Ρουκενιώτη Ρηγοπούλου ενάτθε τθα Καλάβρυτα.
Αφέγκη σι ο Γιάννη Ρουκενιώτη τσαι Μάτη σι α Βασίλω Παπαφράγκου.
Αϊθήνε σι ο Βασίλη, ο  Φιλοποίμη,ο Λιάκο, ο Τάκη τσαι αϊθέ σι, α Παναγούλα, τσαί α Θεώνη ούγοιε εχάτθε  χρονού.
Τον  αφέγκη σι, ούγοιε έκι έχου χασάκικο με τον αϊθή σι το Χρήστο, νιέ σκοτούκαει οι Γερμανοί .
Έκι  χρονού.
Το  Στεφανούτθε  τον Χαράλαμπο Ρηγόπουλε από το Καλλιφώνιο τσαί μποίκαει  δύου καμπτζία .
Τον Αντρία τσαι το Γιάννη…….
Τθο τσαιρέ τα Ιταλικά κατοχή οι Ιταλοί ήγκιαει έχουντε επιταχτέ τα τσέα νάμου .
Επέκαει τον αφέγκη μι να νάρει όα σι τα ζώα για να μόλει να κατσάει ο στρατέ .
Οι Ιταλοί ήγκιαει καλοί αντροίποι.
Έννι θυνηκχουμένα πφι ήγκιαει φωνηάντουντε τον αϊθή μι το Λία,  χρονού καμπτζιούλι : «Ε Έλιο βιέννε κουά, ματζάρε» ( Ηλία έλα εδώ φαγητό)
Ανέ έχουμε ταν υγεία νάμου θιλενάδε τσαι θίλοι, αλάργα από πόλεμο.
Σάμπα τσαι Τσιουρακά– του Σερικχή .
Θωμά,Σιούλα, Σταματού του Πάνου Μαρνέρη
Σάμπα τσαι Τσιουρακά – του Σερικχή  :Α Τσακωνοπαρέα.
Θωμαή ,Σιούλα ,Σταματού : Του Πάνου Μαρνέρη
Θ:Τσαί παθήτσερε χριστσιανά
Μ:Ννιέ ντούτσε κατακούτεα..
Σ:Χουρχούλε ατθαήε ο κορμό μι.
Θ:Πφου ννιέ παθήτσερε κολέγισα;
Μ: Κάκια θα λεχούτθε, πφου αλλίου..
Σ:Ννιάτε βρε καμπτζία, ξουράϊθι ο μαλέ σι, εμ πφούρ άκια να ννι πάθου;
Λεχούμα βέβια.
Θ:Πέκα να μη ντε μπερταχιάε γκανένα.
Μ: Ο 'σι  αούα μι πφούρ ελεχούτθερε  το κορμό, φαήτσερε γκαννιά μπαρήα τθα κουζίνα ;
Σ: Εζού έννι ποφερήκχα τσαί εμού έτθε  χασκάρουντε.
Θ: Άλε νάμου βρε Χριστσιανά κιά,πφού;
Να κατάβουμε τσαί εννεί.
Μ: Σ' εννίου πάντως ννία χαρά   μ' έσι δενάχα…
Σ:Του σιουγγλίε μι να περιάβετε ννιάκατε νή ο ννιάκατε;
Θ: Σταματού, εντανη  ένι αούα αλήιθα  απ'ότσι ένι δενάχουντα.
Σ: Αφού βρε Θωμαή ο 'νι αούα τσίπτα, κιά είννι έτεοι οι Χουρχούλε πλέα;
Να ζάου νά νάρου γκαννιά αλοιφή;
Σ:βρέ έντενη ο ήλιε ένι δαίσου τα λιτρίιδα ο 'κι θα δάει το κορμό μι;
Θ: Λιοθαραπαή  έσα ποία με έντενη τον κχαρόαβρε;
Τσαί μποίτσερε;
Μ: Αφού έσι παρλιακό τσαί μπαήτσερε να μοστραριστήρε τθον ήλιε;
Κα να πάθερε, άμα πλέα τσι ν'αλήου…
Σ: Με παλαβούτσε έντανη α  καΐα τσαί πέκα να ζάου να δροσιστού
Οπά το Τέγανε…
Θ: Τς'αντί για δρόσισμα ενάτθερε σκούρμο.
Μ: Ο 'σι αούα μι καταλιακού κατσάτσερε;
Ο 'σα Βάνα λίγο αλοιφή για τον ήλιε;
Σ:Εμ πφου να ννι βάλου τθό κορμό;
Γύρου ντε είννι οι κοφτοί χέρε πφι ού 'ννι γύρουντε.
Τσι σ'έμα θέα τα μπλούζαςαρίσματα ό 'τθε αούντε μι;
Αλάργα από τον ήλιε, κιάσετε γκαννιά απότσια θιλενάδε  τσαί θίλοι.
Σ:Παναγία φτάσε…
Σάμπα τσαί Τσιουρακά– του Σερικχή .
Κουιτέ  από το βιβλίε «ΚΡΑΥΓΗ» Διαστσευή τσαί γραφτέ τα Τσακώνικα από τον Πάνο Μαρνέρη .
Σάμπα τσαί Τσιουρακά – του Σερικχή : Α Τσακωνοπαρέα.
Γιούρε το μεσαμέρι, ενιάκαμε νία φωνά .Κχάρα, κχάρα!!!
Εζού, μιτσή καμπτζί τότθε,νιούκα τα σόμαση να μπαήνει από ακατούσε από το πάτουμα.
Ενάτθε πανζουρλισμό.
Τάσου σε έντενη τον πανικό πατήτθε νία γρία γουναίκα.
Εννεί με το ζόρι έμαει στέκουντε ορθά.
Μπαήκαμε από τον πόρε.
Ζάκαμε κατά το Σταθιμό τθο ξενοδοχείε Παλλάς.
Οπά ενιάκαμε ότσι τουρ ατςοίποι σε 'σκοτούκαει.
Τότθε εζού, α μάτη μι, ο Σωκράτη τσαι α τσεία μι, τραβήαμε κατά κάτου να σ' ερέσουμε.
Μαθήκαμε κια νάτθε το κακό γιουρίαμε τσαι μποίκαμε κίσου τάνου.Όπφουρ έμαει έγκουντε οράκαμε ένα άτςωπο ούγοιε 'νιουρία.
—Έντενη πφι ένι παρίου ένι ο τσείε μι ο Γεωργαντά σε 'πέκα .—Πάψε καμπτζί μι, κια ένι ο τσείε ντι;
Σαν εσούκαμε κοντά οράκαμε ότσι έκι ντουτέ τθο λαιμό .
Α μάτη μι νιε ρωτήτσε : —Καμπτζί μι σκοτούκαει νιούμου;…..
Α φρίτση του πολέμου .
Ανέ έχουμε ταν υγεία νάμου ..
Σάμπα τσαι Τσιουρακά – του Δετσέμπρη :
Θωμαή, Σιούλα τσαι Σταματού: του Πάνου Μαρνέρη.
Σ)Βρε γουναίτσε για πότε περάτσε α χρονία ο 'τθε αούντε μι;
Θ) Σαν το ύο κολέγισα ..
Μ) περάτσε ο 'τθε αούντε τσίπτα…
Σ)Ο τσαιρέ πφι ένι περού κολέγισε ο 'νι γύρου κίσου.
Θ) Ο ποταμό γύρου ένι κίσου;
Μ) Όχι δά , πετάτσε το πουλί;
Πετάτσε πφ'έκι αού τσαι ένα Χριστσιανέ.
Σ) Ορή κακότθο σούτσε του Χζιστού τσιόατες .
Θ) Δόξα νάχει τ'όνουμα σι, με το καλέ να μόλει να δεί νάμου φούκιση γιατσί έμε έγκουντε Κυρ—Κυρίου.
Μ) Ααχ βρέ κολέγισε από το κακό τθο χειρούτερε ….
Σ) Τσι να αλεί τσαι τσι να 'μογεί γκανένα  αχόντατθε τσαι πλεονέχτα ο άντρωπο θιλενάδε μι ..
Θ) Παραδρονίαμε από ταν ίσιε πορία, ογή πφι έμε βαϊδίζουντε γούρνε, σκαοπάκια, τσου ρούμια τσαι κακοτοπίλε κολέγισε.
Μ) Αμ ο 'τθε έχουντε άϊδικο θιλενάδε, αφού το μέρη πφι ενάτθε δόξα νάχει τ'όνουμα σι, είννι σκωτουκχουμένει για το τσίπτα.
Σ) πφου να τσίψει, τσαί τσί να οράει άμα τσαι ανοίτσει τουρ εψιού σι
Ο 'τθε αούντε μι;
Θ)Σκωτουμοί, τθου νέοι τθου γεράδε τσαι προπάντων τα καμπτζιούλια.Τσι είννι φταίντα τα έρμα;
Μ) Ορή θιλενάδε μ'ένταοι όα πφι ένι ορού μπάτσε τσαι ο μόλει μπίτι σάτσι, μπάτσε τσαι ννι νετανοιάει.
Θ Σ) Κάτσι τα γρούσσα ντι Χριστσιανά….
…Υγεία, καλοί τσαι όμορφοι γιορτέ θιλενάδε τσαι θίλοι …
Σάμπα τσαι Τσιουρακά– του Φλεβάρη.
Σοϊθία τσαι Βγενού: του Πάνου Μαρνέρη.
…………… Εμέ Ννιούντε Τσακώνικα ……….
Σοϊθία τσαί Βγενού : Του Πάνου Μαρνέρη.
Σ: Θιλενάδα μι χάμαει , χάμαει….
Β: Ο 'σι αούα τσίπτα, βρε κολλέγισα έμ' έχουντε να οραθούμε γκάνα δύ μήνοι ..
Σ:Φύτζε ο παλιέ χρόνε, κάνε τσ' ο τσινούρτση, περάτσε ο Γενάρη τσαί οι πορείε νάμου ότσι ανταμούκαει .
Β: Ορή κακότθο κοντογού ένι να μπαεί τσαι ο Φλεβάρη….
Σ: Αφού τσαι ταν κα χροννία από το τηλέφωνε ννιε πέκαμε…Κια δούτσερε βρε κολλέγισα;
Β: Ο 'σι αούα;
Κα πφ'ερέσταει τς'έταοι τσαί έμε αούντε γκαννιά κουβέντα..
Σ:Ζάτσερε για γκάνα άχανε  τσαί μποίτσερε;
Β:Εζάκα βρε θιλενάδα , ντι ου 'ννι έχουντα κακότθο.
Σ: Πάσα  χροννία τσαί χειρούτερα τσί ν'αλεί γκαρένα .
Β:Εζάκα τάνου τθο Ορεινέ, τθα Τςερπενά, τθον ανήφορε του Νεραϊτζάδε τσαί μαζούκα δυ, τςεί μαγερείε, τς'έταοι κάτσι μέστα..
Σ: Μ'εζού ννία από τα ιίδα  γιουρία τον τόπο, από Πρέγαςε, Στένουμα, Ραΐζι, άϊδικα ο κόπο .
Β: Ένι έχου δυ, τςεί χρόνου, μαειδέ άχανα μαειδέ βορβοί.
Τσίπτα..
Σ:Αφού ο 'νι βρέχου δόξα νάχει τ'όνουμα σι  πφού να μπαήωει τς' έταοι;
Β:Να ποίουμε το σταυρέ νάμου να βρέτσει γκαννιά κχιαούα, ειδεμής θ'αλήουμε το ύο βατσιούλι κολλέγισα…
Σ: Δίτσιε ές' έχα, Ανέ λυπηθεί νάμου  ο απανούσε τσαί ανέ πεί το θάμα σι……
Ανέ έχουμε ταν υγεία νάμου θιλενάδε τσαι θίλοι
………..Εμέ Ννιούντε Τσακώνικα ……
Σάμπα τσαί Τσιουρακά– του Απρίλη .
Παπαδιαμάντη : Διαστσευή τσαί γραφτέ τθα Τσακώνικα από τον Πάνο Μαρνέρη.
…………Εμέ Ννιούντε Τσακώνικα ……….Ηλιάνα  Ολ.
Σάμπα τσαί Τσιουρακά – του Απρίλη : Α Τσακωνοπαρέα.
Παπαδιαμάντη : Α χήρα του Νεομάρτυρα .
—Αλήιθα;
Επέτσε ο τσείε Γιάννη  τσαί εννιούτσε ένα φόβο από όσα έκι αού ο ξένε για τον ιίδε σι τον ννιαυτέ.
—Αλήιθα, απογήτθε ο ξένε.
Τσαί έγκειννι πφι έννι πορού εζού να ντ'αλήου, εκιού ο 'σι ννιουρίζου ννι, τσαί άμα έννι Θέου ντι ννι έννι αού, μόννιου για να ξαφρού τα ψιούχα μι…… Από ταν άβα μερία έγκειννι πφι έσι θέου εκιού να μ'αλήερε, εζού μπορεί τσαί να ννι ννιουρίζου καλύτερα από σ'ετίου.
Τσαί να μι ννι αλήερε τσαί να μη μι ννι αλήερε  το ιίδε μ'ένι ποίντα…..
Μόννιου άμα τσαί μ'αλήερε εκιού, μπορεί με τα κουβέντα να ννι φέρει ο όγο να ντ'αλήου τς'εζού τα δικά μι .
Ο τσείε Γιάννη  ννιέ ματαρωτήτσε: — Πέτσερε ό,τσι έγκειννι πφι θα ντ'αλήου εζού, εκιού ννι έσι ννιουρίζου;—Ναί, απογήτθε ο ξένε με τα ννία, το πφού δηλαδή εχάτθε τθα Πόλι ο πρώτε άτςωπο τα μακαρίτση, το ό,τσι οι Τούρτσοι ννιε κρεμάκαει άδικα… Τσαί μοσχοννιουρίαει τα κόκαα σι !.
Αααα ο Θεό ανέ σχωρέει τα ψιούχα μι!…..
Θιλενάδε τσαί θίλοι υγεία.
Τα γρούσσα νάμου τσαί τουρ εψιλοί νάμου.
Εμέ Ννιούντε Τσακώνικα ……..
Σάμπα τσαί Τσιουρακά- του Σετθέμπρη .
Α νοσταλγό  του Παπαδιαμάντη .
Διαστσευή τσαί γραφτέ τθα Τσακώνικα από τον Πάνου Μαρνέρη .
………….Εμέ Ννιούντε Τσακώνικα ……Μπαρμπαρίνα
Σάμπα τσαί Τσιουρακά – του Σετθέμπρη :Α Τσακωνοπαρέα.
Διαστσευή τσαι γραφτέ τθα Τσακώνικα απο τον Πάνο Μαρνέρη..
Έκι αούα πέρε μακρία τσαι έκι εννοούα τα πατρίδα σι.
Κίσου από τον σίνα, σε ούγοιε απανούσε σι φαγκήστε το φεγγάρι, κατακούβανε τουρ αφέγγαροι νιούτθε, με ταν αψεά σι κορφά, πότε κατάλεκο από τα χιόνα τσαι πότε γυμνέ βράχο.
Οπά έκι α πατρίδα σι, ο τόπο πφι ενάτθε.
Αναστενάζα έκι όπφουρ έκι ξοικάζα κατά οπά σάματσι σ'έκι χουρίζου ελνα Ωκεανέ ενώ έκι μόνιου  μίλια αλάργα.
Έκι ποία σάματσι έκι λείπα χρόνου, αλλά  τθαν αλήιθα μπρού κάτσι λίγοι εβδημάε έκι φυτθά..
Ας ένι, ακχουγκίε τα λεκά σι χέρα τθον ώμο του νέου για να μπάει τθα βάρκα τσαι έγκειννι ενέτζε ανατςιχίλε τθον νέο
Εμπάτσε τσαί ετήνε τθα βάρκα ύστερα από ετήνα, τσαί τσινήτσε να τραβήντει κουκί για να τσινεί το βαρκούλι.
Αλλά όκι καλέ με τα κουκία τς' έτρου το βαρκούλι εντούτσε αφρά τθα κοτρόννια του μόλου.
Τσι έσι ποίου;
Θα κατςούμε ταν ξένα βάρκα..Τσαί  ματαπέτσε:
—Τάχα θα ννι κχαράτσωει;
Ο θα ννι χρειασούνει;
Τσιουνέρ ένι;
………Με το καλέ να ξημερουθούμε τσαι να έχουμε υγεία….
……..Εμέ Ννιούντε Τσακώνικα ………
Σάμπα τσαί Τσιουρακά– του Σετθέμπρη .
Παπαδιαμάντη : Διαστσευή τσαί γραφτέ τθα τσακώνικα από τον Πάνο Μαρνέρη
……….Εμέ Ννιούντε Τσακώνικα…….Δέσποινα
Σάμπα τσαί Τσιουρακά - του Σετθέμπρη : Α Τσακωνοπαρέα
Ταν ούρα πφι εζάκαει τα βιολία α φέρουει το κουμπάρε τθα πατρικά τσέα του γαμπρού, ο γαμπρέ όγω  του ότσι ο 'κι έχου κάτσι να ρωτεί, ανανέτζε τσαί πάλι γκριουφά τθο Στάϊθη, ούγοιε έκι κασίμενε καογκιουτέ δίπα από το κουμπάρε:
—Με έγκειννι το Χιλιάρικο τσι ένι γινούμενε;.
— Μ'ένι φαινούμενε ότσι ο Θανάση ννιε δούτσε τθαν Αφέντρα, απογήτθε τθα γλήγορα ο Στάϊθη.
Οι καλεστοί με το γαμπρέ τσαί τον κουμπάρε απουρτέσε,τσαί  με τα βιολία τσαί τα λαβούτα,εζάκαει ως τα τσέα τα ννύιθη.
Ο γαμπρέ μπάτσε τθα τσέα τσαί σε λίγο μπαήτσε.Α ννύιθη απουρτέσε, φορούα το τελευταίο τα μόδα νυφικό, στολιστέ με λαλούιδια τα πορτοκαλία τσαί αγκαζέ με τα μάτη σι,ούγοιε έκι φορούα το μεταξουτέ σι βραχάννι,τσαί όλοι σι του καογκιουτοί τσειάδε.
Ννιλήνετε τα γρούσσα νάμου τσαί μη ννι παραγκωνίζεται.
Σάμπα τσαι Τσιουρακά – του Μάτζη :Α Τσακωνοπαρέα .
Α δημόσιε στέρνα τθα Δέσποινα: του Πάνου Μαρνέρη .
Α δημόσιε στέρνα, με τα τςία τθούματα τθα Δέσποινα τα Παλιόχωρα, ένι έντανη ογή .
Εχκίστε ύστερα από τον εμφύλιε.
Τθαν  Παλιόχωρα  ήγκιαει ερικχούμενα κάκια ,: τριανταπέντε χιλιάδε γιδοπρούατα.
Κατά του καουτσαιρινοί μήνοι, το ύο απο τα κηγάϊδα ο 'κι σούντα γιά τουρ ανάτζε σου..
Να ποκίχωει τα ζωντανά σου, να κχρίζωει το φαέ, τα κουτσερά,τσαί τα ιίτα σου… Έτρου λοιπόν αναγκάσταει τσαί χκίαει έντανη τα στέρνα.
Ατςέ έργο για έτανη ταν εποχά.
Αννοίτθε με προσωπικά ιδουλεία, το πλέκιεριου απο του νομίε…
Ήγκιαει έχουντε αννοιτθέ δογό, απο το κηγάϊδι ως ογή.
Το   ύο πφι έκι περισσέγκουντα απο το κηγάϊδι με το δογό ννι ήγκιαει φερίκχουντε όλιου τθα στέρνα…
Λίγο Νόκια απο ογή, ένι το μέρι «Τραπέζια» .
Ογή τθα τραπέζια εθύτσε ο Ιμπραήμ το  όλοι του καλεστοί τθο γάμο του Κατή.
Τραπέζια ήγκιαει στρουτά τθα Δέσποινα πουρτέσε,
Πιο 'γή απο το Στένουμα,πιο πέρε απο το Δέρςε»…..
Θιλενάδε τσαι θίλοι Ανέ ποίνουμε το σταυρέ νάμου πάσα βοά πφι ένι πατού ο πούα  νάμου σε ένταοι τα χώματα, τα Άγια χώματα, τα χώματα πφι πατήκαει οι Τσάκωνε προγόνοι νάμου
……ΤΑ ΔΙΚΑ ΝΑΜΟΥ ΧΩΜΑΤΑ……
…….Εμέ Ννιούντε Τσακώνικα .
Σιουρακά  του Δετσέμπρη .
Γεννητουρογιορτά του Γιώργου .Γραφτέ από τον Πάνο Μαρνέρη
ΤΣίιτα  του Αωνάρη .
Οι έμποροι του Κάμπου , ο Μαστροβασίλη , ο Γιάγκο , ο Καραμουςούλη, ο Κόκκαλη , ο Γιώργο ο Μαστοράτση , είγκιαει τσε έτεοι υποφερίκχουντε .
Είγκιαει δίντε κανία μπούρδα άλυτα τσε νι είγκιαει γράφουντε το ντεφτέρι, για να ξεχρεουθεί με τα χαρούπια ή με κάρβουνα .
Τάσου σε έντανη τα τσεραΐα μόνιου ένα έκει απαραμούντα : α Λιτανεία ….
Ο παπα φίλο ο Γκουβύση ( ο πιο αγαπητέ παπα τα περιφέρεια ) , τα Τσιουρακά αφου ετελειούτσε τα λειτουργία ανακοινούτσε σε όλοι του παρευρισκόμενοι , ότσι άκει να ποίουει λιτανεία .
Όλοι πλέα έδαρη είγκιαει Κουβεγκιάζουντε για τα Λιτανεία σε όα τα χωριουδάτζα .
Το Αρκαδικό να ζάτε , θα χαρήτε να νη οράτε .
Ίτα τσαι Τίτιντα – του Οχτώμπρη  .
Θωμαή τσαι Σιούλα: Του Πάνου Μαρνέρη
Να τσαι οι γειτόνισε πάντα επίτσαιροι .
…………….ΕΜΕ ΜΙΟΥΝΤΕ ΤΣΑΚΩΝΙΚΑ ………..
Τςίτα τσαι Τίτιντα – του Οχτώμπρη: Α Τσακωνοπαρέα .
Θ—Σιούλα Κια δούτσερε ;
Σ—Εζου ογή ένι , εκιού χάτθερε;
Θ—Τς' εζού ογή ένι βρε γειτόνισα πέκα να ζάμε να ξεδούμε γκανιά εβδημά, αλλά του κάκου..
Σ—Γιατσι βρε γειτόνισα ο περαήατε κα.
Θ — Βρε από το τόπο ντι κχίπτα αλλιά ..
Σ—Έγκεινη άλε νι κίσου γειτόνισα .
Θ— Βρε τθο παράδεισε έμε ζούντε τσαι ό'με ξέρουντε νι .
Σ— Αμ τόσε κόσμο ένι παρίου τθο τόπο νάμου, τσι έσι κιστία ότσι ου 'νι συννοούντε
Τσι είνι ποίντε ;.
Θ— Βρε έντεοι σι 'νι ψαφούντε όα, πέτςε ου 'νι αφήντε αγιούριστε.
Σ—Γιάκεινη είνι παρείντε τσαι ματαπαρείντε πάσα χρονία …
Θ—Αμ το άλλιου ταν ακρίβεια, κια νι έσι έγκα ..Γκανένα όνι κοτού νά νάρει νη να πεί κάτσι.
Σ— Αλήιθα τσ'απαλήιθα γειτόνισα, τσι κακό ένι έγκεινη ο 'σι αούα μι;
Θ— Κίσου τθα παλιά θα γιουρίσουμε όπφουρ ένι δενάχουντα…
Σ— Εζου γειτόνισα ένι μισοέτοιμο έγκεινη το παλιοκεχτρικό να νι κόψου τελεία.
Θ— Δίτσιε έσι έχα τσαι ατςέ, μον' έα πφ'καομαθήκαμε;
Σ—Α εξέλιξη να μ'εφαήτσε τα κίστη
Να μου εμπαλήτσε.
Ο θα έχουμε να φάμε απ'τα κείνα θε να ζάμε …
Θ—Ανέ ξημερούει νία κα ναμέρα για όλε το κόσμο
Τσαι α Έωνη ανέ βάλει τα χέρα σι …..
Θωμαή,ΣιούλαΣταματου : Του Πάνου Μαρνέρη
Μ: Όρα καμπτζί μι άρε μι, Άμα τσαι όρπα σούσερε
Σ:Ξοίκαξε κα καμπτζιούλι μι, να μη μι λησμονέρε
Θ: Μάτη μι να μη τςίντερε,μάτη μι θα ντ'άρου,
Αλλά ο ογαριάνει,το καβαλάρη χάρο.
Μ:Βρε γουναίτσε τσί χάλια είναι ένταοι;
Σ: Για τσι χάλια έσι μπαμπαλίζα Σταματού;
Θ: Ναι βρε Σταματού  κιά σ'οράτσερε τα χάλια;
Μ: Ορούντε έτθε έκειννι το ντρεοκούκι νη όχι ;
Σ: Ογή τς'οπά ξερίχα έννι γκαννιά ματία, αλλά ο 'ννι καταβαίνα κιά ννι έσι έγκα;
Θ: Τσαί εζού ο ννι καταβαίνα Σταματού.
Κιά ννι έσι αποσούκχα τσαί το τσι έσι θέα να αλήερε νάμου, εκιού ννι έσι ννιουρίζα.
Μ: Ο οράκατε πφι σε  πολικίλε σε όλε το κόσμο, μποίκαει συτζεντρώσε, για έταοι τα άτυχα τα καμπτζία πφε χάτθαει ογή τσαί δύ χρόνου με τα τρένα;
Σ:Έδαρη μποίτσερε τα καρδία μι ρόϊδο: Τσι άλλιου να πεί ο κόσμο για τουρ έρμοι γονείε, πφου να σι σταθούνει;
«Φωνά λαού, οργή Θεού»
Θ: Οι φωνε τσαί οι κουητοί  από τα αδικοχατά στοιχιούκαει τσαί οι ψιούχε σου είννι κχαράχουντε διτσαίουση…
Μ: Τσαί έτενη ο κόσμο όλε γιάκειννι μποίκαει έντεοι του συτζεντρώσε τσαί είννι κχαράχουντε να διτσαιουθούνει τα αδικοχατά καμπτζία τσαί
Οι έρμοι τσαί χαροδατοί γονείε σου!!!
Σ: Να αλήου ταν αμαρκία μι ότσι τσαί να ναϊθεί, οι γονείε ποτέ ο θα συχάσουει, ο θα σι φύτσει ο καημό ποτέ ο θα 'ρέσωει το δίτσιε σου.
Θ: Πφου να βαστάξωει έντεοι οι αντροίποι;
Ο ννι κιστία ότσι ένι ερικχούμενε ατςίτερε καημό, ατςίτερε μαράζι για το γονεία σαν χάει το καμπτζί σι σαν χάει τον Άτζελε σι, το βαστάρι σι..
Μ:Δύου χρόνου σι είννι παιδέγκουντε τσαί τσίπτα ο 'νι νατέ!!!
Σ: Γιάκειννι στοιχειούτσε το μέρη τσαί όποτε περάει γκανένα ένι ννίου φωνέ, κουητοί, βάμματα τσαί αρακαλητοί…
Θ:Ο  κόσμο μπαήτσε του πορίλε γιατσί είννι έγκουντε λάου λάου να ννι κουκουλούνει, αλλά ο θα σι περάει, οι ψούχε είννι κχαράχουντε το δίτσηε σου για να μπορένει να ξανασάνωει τσαί να συχάσωει…
Ανέ έχουμε ταν υγεία νάμου θιλενάδε τσαί θίλοι τσαί το κακό πφι ερέτσε έτεοι το γονείε να μη ματαναϊθεί.
ΕΜΕ ΝΝΙΟΥΝΤΕ ΤΑ ΤΣΑΚΩΝΙΚΑ
Τηγάΐδι νή Κηγάϊδι κοινοικό: του Πάνου Μαρνέρη .
Κηγάϊδι νή (τηγάϊδι) κοινοκικό: του Πάνου Μαρνέρη .
Έγκειννι ένι το ατσίτερε τσαι το πιο βαϊθού κηγάϊδι τθο Τςουμία .
Ένι πρέπουντα να τελειούτσε το .
Ννιε αννοίαει με προσωπικά ιδουλεία.
Έννι θυνηκχούμενε ότσι ο αφέγκη μι τσαι ο αϊθή μι ο Λία δουλεύαει οπά παρατάνου από ννία εβδημά ο πάσα ένα .
Όλοι οι νομίε ιδουλεύαει δίχως πλερωννή για να αννοιτθεί τσαι να χκιστεί έγκειννι ογή το κηγάϊδι .
Μπράβο σου .
Τότθε τα πλέτερα έργα, όπφου πορίλε, κηγάϊδα, στέρνε τσαι ότσι έκι έχουντα να πεί με το τσοινέ, ήγκιαει γινούμενα με προσωπικά ιδουλεία .
Ήγκιαει όα γινούμενα με χαρά, τσαι μέ δίχως βαρυγνώννια.
Ογή ήγκιαει ποκισκούμενε τα πλέτερα ζωντανά, χκηνά νη προύατα.
Ο 'ννι θυνηκχούμενε έγκειννι το κηγάϊδι ποτέ στερευτέ .
Ννία βοά πφι έκι ανυδρία ήγκιαει παρείντε ως τσαι από τα Σωχά να ποκίσωει ογή .
Τάσου τθο Τςουμία μοναχά ήγκιαει  μαντρία, γιούρε τθα ,: δεκαπέντε χιλιάδε γιδοπρούατα.
Μουάρια αντροίποι, μπουγάδε,κχρισίματα τθο φαέ, πάσα ναμέρα γλέγκι σέ ένταοι ογή τα  Κηγάϊδα .
Από τουρ ενία α ούρα τα σύνταχα ως του ννία γλέγκι, αντάρα ζωή, φωνέ,χιλιντρίσματα τσαι τα βιάσματα από χκηνά τσαι προβάτε .
Έννι κλείνου τουρ εψιλοί μι τσαι είννι παρείντα όα τθα σκέψη μι .
Τσαι μαζί με τουρ εικόνε δάκρυα, για το πφουρ έκι τσαι το πφουρ ένι .Έννι ένα από του τυχεροί πφι εζήκα έτεοι του τσαιροί… Ανέ έχουμε υγεία, ανέ κιμήνουμε του προγόνοι νάμου, με το να σι θυνηκχούμαει τσαι να ννιλήνουμε τα γρούσσα πφι εμαθήκαει νάμου, τα δικά νάμου γρούσσα ….
Τίτιντα τσαί Πέφτα  του Αουνάρη τσαί  Αυγούστου :
Α Τσακωνοπαρέα: Κουιτέ : από το βιβλίε «ΚΡΑΥΓΗ»
Εκάναει κάτσι αντροίποι τσαι πέκαει νάμου, ότσι άκια να σκοτούνει νάμου, αλλά γκανένα ο δούτσε σου σημασία .
Απαραμάκαμε τσαι να μου σκοτούκαει .
Εκιάμαει τθο δόκανε, πφατζικούμαει.
Σάν έμαει μαζουκχουμένει τθο σκολείε νιε καταβήκαμε, αλλά έκι πλέα αργά.
Τα σύνταχα του  του Δετσέμπρη ντούκαει οι κχαμπάνε τσαι να μου ήγκιαει καούντε να μαζουτθούμε τθο σκολείε .
Αναστατούτθε ο κόσμο τσαι όλοι ήγκιαει ρωτούντε τσι άκια να ναϊθεί…..Τσινήκαμε για το σκολείε .
Ένα τσάδεφο μι  χρονού ο Γρηγόρη, ούγοιε νιε σκοτούκαει,  έκι κατσατέ  τθα σκά τα τσελή .
—Τσείε…..Πέτσε τθον αφέγκη μι.
—Έα καμπτζί μι να έγκουμε, νιε πέτσε ο αφέγκη μι .
—Τσείε μι, να μη ζάμε, θα σκοτούνει νάμου, Γειά σου τσεάρι μι……Σαν εσούκαμε τθο σκολείε χουρίαει νάμου .
Ο Γιώργο ο μιτσή μι αϊθή, εκάνε μαζί νάμου.
Τσι να πρωτοθυνητθού:  Αντάρα,  κουιτοί, φωνέ, ρουκαλιτά ο ένα τάνου τον άλλε .
Γκανία αξία α αντρώκινε ζωή τθο πόλεμο.
Ανέ έχουμε υγεία
………… Εμέ Νιούντε Τσακώνικα…..Βασίλης
Τίτιντα τσαί Πέφτα - του Σετθέμπρη .
Α σωφερίνα: από τα Γιορτά τθο Γιαλέ: του Πάνου Μαρνέρη
Λ—Έα κάτσα να λεχού ένα καφούτςι ..
Π -Λέχου ννι  νι  Λίαινα να αλήωμε  τσαί το Φετζάνι.
Λ—Εσιά τσαι κάτσι κουλουράτζα, για δοτσίμασε τσαι εκιού,  γιατσί έντανη τα βοά  με ένι φαγκισκούμενε ότσι ο  πετυχήκα σι.
Π-Ο καφέ  γειτόννισα άλλιου πράμα ννι έσι έχα πετυχητέ τσαι τα
Δόση σι.
Λ -Ναί  τσεροκαλέ ένι , ννιε πετυχήκα τσαι το φτάμα …
Π-Τσι έσι αούα βρε κολλέγισα λουκούμι είννι τα κουλουράτζα …
Λ-Ου 'ννι τσαι τόσιου, αλλά χατά ο θα ζάνει, θα σι φάμε .
Π-Ορή κίε το καφέ,  γιούρισε  το φετζάνι τσαι σταύρου νι   βολαί να ράμε θα ναθούμε σωφερίνε!!!
Λ-Τσι ένι ξέρουντα τσαί το φετζάνι;
Αλλά  αφού ννιε μελετήτσερε να ννι  κίουμε αγάλι αγάλι να ννι αλήερε Παναγιώτση !!!
Π-Για δει μι ννι ογή  να ννι οράου … Γειτόνισα ο πρόκετε να ναθήρε Σωφερίνα …
Λ -Οϊμε κια ννι οράτσερε;
Π-Να να όρεγη ννι ένι δενάχουντα καθαρά μαθές… Για να οράου τσαι το δικό μι…
Λ-Για ξοίκα βρέ γειτόνισα άμα ο ναθού εζού τουλάϊστον  να σωφάρερε εκιού…
Π-Τάτσε μι, τάτσε μι γειτόνισα εζού θα ναθού σωφερίνα…
Λ-Παναγιώτση άμα ναθήρε εκιού σωφερίνα εζού θα ναθού Δεσποκίνα.
Τιτιντα  του Σετθέμπρη : Γιορτά Άγιε Αντρία : το κάστρι εμπαήτσερε.Του Πάνου Μαρνέρη .
Τραγούδι .Τθα μνήμη του Νιχάλη Βλαχοπαναγιώτη ( Νικολακούνη ) Όπως κίνησαν τα Τσαμόπουλα…..
Το κάστρι εμπαήτσερε, ατςά φωνά βαλήτσερε
Έατθε θίλοι μι καλοί, σάμερε εϊ ντίου το βιολί
Έατθε να γλεγκίσουμε, νιά μέρα όλοι θα φύτσουμε
Καούϊδα τσι θα σ'ποίουμε, κισου όα θ' αφήουμε
Σούκαει σαν ενιάκαει τσ'όλοι χορέ εκιάκαει.
Τίτιντα τσα Πέφτα - του Αμάη  .
Α κουμαρία .
…….Εμέ Ννιούντε Τσακώνικα …
Τίτιντα τσαί Πέφτα : Α Τσακωνοπαρέα.
Α κουμαρία : του Γιώργου Νιχ.
Διαστσευή τσαί γραφτέ τθα Τσακώνικα από
Τον Πάνο Μαρνέρη.
Έδαρη τελευταία έμε έχουντε τσαί τουρ αγριόχιουροι ούγοιοι ού 'ννι αφήντε τσίπτα.
Σαν έμα καμπτζί με τουρ αιθήνε μι τθο Γαβρόρεμα  έμαει γιουρίζουντε το λόγγο για τα κούμαρα.
Όντως ήγκιαει πεντανόστσιμα.
Ο αφέγκη μι να μου έκι οργινέγκου να τσούνουμε τα κοτσινά, τα νατά κούμαρα.
Τα παρανατά κούμαρα ένι καλύτερα να μι σι τςούνουμε γιατσί είννι έχουντα πρεσσά αλκοόλη, τσαί τα άνατα να μου είννι φερίκχουντα αναβόλιαση.
Του παλαιοί χρόνου σι ήγκιαει έχουντε για φάρμακο.
Τα νατά κούμαρα είννι κα για του δυσκοίλιοι.
Παλιά το ζουμί από από το βραστά βαστάρια έκι καλέ για το κακιούρημα.Το ζουμί από τα βραστά φύα για ταν: ευκοίλια τσαί για το άντερε, νεφρέ,τσαί ταν ουροδόχο κύστη.
Ένι τονωκικό  τσαί  ννι είναι κίντε ανακατουτέ με κρασί,κανέα τσαί ζάχαρη.
Το μέλι από τα κούμαρα ένι καλέ για το κόψιμο,τσαί το μόζαμα  τα τσιουφά.
Ακόννη από τα κούμαρα είννι σειάντε καλέ τσίπουρε, γλυκό τα μίςα,
Τσαί μαρμελάδα….Τα γρούσσα να ννι άρουμε, ψεά να ννι ατθαήσουμε,
Τθο θρόνε να ννι κατθίουμε, δίχως να αλικογκίσουμε….
Τίτιντα τσαι Πέφτα – του Φλεβάρη : Α Τσακωνοπαρέα .
Θωμαή, Σιούλα τσαί  Σταματού  : του Πάνου Μαρνέρη.
…………..Εμέ Ννιούντε Τσακώνικα ………
Σ:Φλεβαζίε γουναίτσε…
Θ:Τσι φλεβαζίε πφι ένι τθα μισά τσιόατες.
Μ:Ορή κακότθο τ'Αγιου Βαλεντίνου ένι ζυγούντα
Σ:Ποίερ ένι έντενη ο Μαργουτέ.
Θ:Ουουου τα κόαση θα ζάρε…..
Μ:Μη βαστημίνερε βρε Σιούλα ήμαρτον πλέα…
Σ:Κια ερέστε έντενη ο Άγιε μαθέ, τσι κουμάσι ένι του όγου σι;
Θ:Έα πλέα πφι ό σι έχα ννιατέ το Βαλεντίνο;
Μ: παράτει  ννι βρε Θωμαή να μου ένι κοροϊδέγκα κατάσταςουκχα
Ο 'σι ορούα ννι ..Ξέρα ένι ετήνα……
Σ:Εζου ννιατέ έννι έχα τον  Ννικόα,Άγιε Κωσταγκή, Άγιε Γιάνη, τον ΆγιεΚοσμά τσαι τόσοι άλλοι,  έντενη  το Βαλεντίνο ο 'ννι ννιουρίζα ννι ταν αμαρκία μι ννι έννι αούα .
Θ:Βρε, με το συχώριε τσιόατες, ένι ο Θεό του έρωτα,ταρ αγάκη.
Μ: Σ'όλε το κόσμο ννι είννι γιορτάζουντε τς'εκιού τσίπτα, ο 'σι έχα παρτέ χαμπάρι;
Σ:Βρε γουναίτσε να μπάτσε τσαι μποίκατε λάθο τσαι ννι είννι αούντε Ντίνο;
Τσι Βαλεντίνο ;
Θ: Ο 'νι λάθο Βαλεντίνο ένι.
Ορή κακότθο, έντανη ταν αμέρα  τα λαλούιδα είννι δίντα τσαι είννι αρίκχουντα.
Μ: Τσαι άβα δώρα γλυκά τσαί ότσι δήποτε άλλιου με καρδούλε…
Σ: Για αλήετε μι βρε γουναίτσε ο 'με έχουντε γκανένα  δικό νάμου, πφ' έμε γιορτάζουντε ένα ξένε;
Θ: Βρε Σταματού ο 'μ' έχουντε γκανένα δικό νάμου εκιού πφι έσι ννιουρίζα  ένταοι καλύτερα;
Μ: Μπερ έτθε αούντε;
Να μπάτσε έμε έχουντε;
Ποίε ννι οράτσε κακότθο.
Σ: Εζου θα ννι ψαφίου, Ορή ανοίτσετε τα στραβά ννιούμου τσαι ψαφήτε τσαι εμού….
Υγεία τσαι κά να περαήτσουμε με τον ξενόφερτε Βαλεντίνο.
Τίτιντα τσαί Πέφτα - του Αουνάρη : κηγάϊδι του Κώτςου Παπαϊδά: του Πάνου  Μαρνέρη .
Τίτιντα τσαι Πέφτα - του Αουνάρη : Α Τσακωνοπαρέα .
Κηγάϊδι νή ( τηγάϊδι) Κώτςου Παπαϊδά: του Πάνου Μαρνέρη
Γιούρε τθα  μέτςα Νόκια από το κηγάϊδι του κουμπάρου του Σταμάκη ένι το κηγάϊδι του Κώτςου του Παπαϊδά.
Ένι έγκειννι ογή .
Ο Κώτς ο Παπαϊδά έκι καμπτζί του Νικόα του Παπαϊδα τσαι έκι έχου  καμπτζία .
Τέσσερι υζοί τσαι έξε σιατέρε
Έκι ατςέ  νοικοτσιούρη με πρεσσά χκηνά (τάνου από χίλια) τσαι πρεσσοί χούρε.
Το μόννιου περιβόλι τθα Παλιόχωρα όα έκι ογή τσαι έκι ποκισκούμενε από έγκειννι το κηγάϊδι.
Ο Γιώργο, ένα από τα καμπτζία του Κώτςου έκι έντενη πφι ενέτζε το μαγκάννι ογή .
Ννιέ κουβαλήτσε από τον κάμπο του Τερού με ζώα, κάκοια τςεί ούρε πορεία.
Ήγκιαει λοιπόν ζέγκουντε το μουάρι νή το άγο  τσαι έτρου ήγκιαει αμπαήχουντε το ύο, με ούγοιε έκι ποκισκούμενε το  περιβόλι.
Ήγκιαει έχουντε μποιτέ ένα ωραίο ποκισκικό σύστημα.
Σαπριάτσε το μαγκάννι,έρμο τσαι παρατητέ, ζωντανέ σκωρετέ τσαι έγκειννι  να ννι ντίνωει όλοι οι τσαιροί δίχως να ννίνετε πλέα το μονότονε τρίξιμο σι.
Απαραμάτσε ογή για να δενάχει το έργο σι τθου παλιοί χρόνου.
….Ανέ έχουμε υγεία θιλενάδε τσαι θίλοι….
…………Εμέ Νιούντε Τσακώνικα………
Τίτιντα τσαί Πέφτα – του Οχτώμπρη : Α Τσακωνοπαρέα .
Εζού έμα αραματά αποχαυνουτά.
Ακχουγκιτθά σ'ένα τσυπαρίσι, έμα τσαι
Ο 'μα οπά, ενιάκα τα μάτη μι να μ'αλήνει: «Ο θα ζάρε να θιλήερε τον αφέγκη ντι πφι ντ' έκι λατρέγκου;»
Έμα ξοικάζα το αφέγκη μι τσαι ο 'μα πορούα να κιστίου, ότσι ο ζωντανέ έντενη άντρωπο, το αποκχούγκι νάμου, α χαρά νάμου, έκι στέκου οπά ανίλητε, ατάραχο τσαι αναιμουτέ τθο χώμα
Μαζί με τουρ αϊθήνε μι.
Ενι ξομογηκχουμένα ότσι ο ξοικά τουρ αϊθήνε μι .
Οι εψιλοί μι ήγκιαει καρφουτοι τθον αφέγκη μι .
Τθο μισόφρυδε έκι έχου νία μιτσά κχραΐα.
Ο 'μα πορούα να κιστίου τουρ εψιού μι .
Ο 'μα πορούα τσαι ό'μα θέα να κιστίου ότσι έντενη έκι ο αγακητέ τσαι λατρευτέ μι αφέγκη .
Κάκοιε στιμή γονακία να νι θιλίου.
Ποτέ μα ποτέ ο θα λησμονέου τα παγουνία
Από το σκωρετέ, τα παγουνία του σκωρεμού .
Μ' άτζε πρεσσοί χρόνου να βάλου κάτσι ψιουχρέ τθο τθούμα μι …
……Πφου να αλήερε;
Με τσι όγια;
Με τσι κουράγιο να περιγράψερε ετσιτάπα φριχτά ιστορία πφι εβιούτσερε  χρονού καμπτζί;
Τίτιντα τσαί Πέφτα – του Σερικχή .
………..ΕΜΕ ΜΝΙΟΥΝΤΕ ΤΣΑΚΩΝΙΚΑ……..Χρήστος
Τίτιντα τσαί Πέφτα - του Σερικχή : Α Τσακωνοπαρέα.
Παπαδιαμάντη: Α τύχη από ταν Αμεριτσή
Κχάμποσοι αντροίποι αούντε ήγκιαει: —Άμα τσαί ένι γκαννία όμορφο ννιε ένι γινούμενε το χατήρι…
Οι γείτονες κίσου ήγκιαει αούντε: – Σ' εννεί πφι όλε το χρόνε έμε έχουντε το μπιά ντι τσαί ταν αντάρα ντι έτσι αφήνου τα βαρέλια νάμου άσιαχτα.
Εννεί ο 'με έχουντε τθον ήλιε μοίρα…Σε άλλοι έσι ποίου ποίου τα χατήρια.
Τσαί όσοι ήγκιαει παρήντε από αλάργα ήγκιαει αούντε:
— Εννεί πφι έμε από ταν άβα άκρα τσαί έμε ποίντε τον κόπο να κουβαλίουμε τα βαρέλια από αλάργα να μου έσι παραγκωνίζου, γιατσί;
Οι δεκάρε νάμου ου 'νι έχουντε  νούμερε;
Ου 'ννι περούντε;
Όπφου τσαί νάχει τα πλέτερα σ έκι διορθούκχου, μόννιου κάτσι λίγοι πφι ου 'γκιαει συφτενουμένει, σι ήγκιαει αρίκχουντε μπρού ταν ούρα σου τσαί ήγκιαει παλαίγκουντε απο μοναχοί σου να σι σιάξωει.
Να ννιλήνουμε τα γρούσσα νάμου,πάσα ούρα τσαί ναμέρα..
……….Μιλάμε Τσακώνικα…………
Τίτιντα τσαί Πέφτα – του Φλεβάρη  .
Α κουμαρία: του Γιώργου Μαρνέρη.
Διαςτσευή τσαί γραφτέ τθα Τσακώνικα από τον Πάνο Μαρνέρη.
Τίτιντα τσαί Πέφτα – του Φλεβάρη :
Κουμαρία  του Γιώργου Νιχάλη Μαρνέρη.
Γραφτέ τθα Τσακώνικα από τον Πάνο Μαρνέρη.
Τα λουλούιδα τα κουμαρία είννι λεκά τσαί είννι μοσκοννυρίζουντα.
Είννι κρεμούμενα τσι είννι ονοιάζουντα με κχαμπάνα τσαί έτρου ό 'νι ξεκχρισκουμένα α γύρη σου μαειδέ το ζουμί σου, από του βροχάδε .
Ννι είννι προκιμούντε οι μελισσάε τσαί ένι ποίντα ένα πρεσσιού καλέ μέλι.
Το μέλι σι ένι πρεσσιού θρεφκικό, σκούρε καφετί χρώμα, ένι λίγο κικρίζουντα τσαί έτανη α κίκρα ννι έννι ποία ξεχουριστέ.
Ο 'νι έχουντα
Πρεσσά ζάχαρη, ένι πρεσσιού τονωκικό για τον άντρωπο τσαί για του μελισσάε, γιά 'κειννι πρεσσοί μελισσοκόμοι είννι αφήντε μέλι από κουμαρία για να ξεχειμωννιάζουει οι μελισσάε.
Ένι κρυσταλούκχουντα ογλήγορα.
Τθαν αγορά ένι πουλικχούμενε ανακατουτέ με το μέλι  λεγόμενε «Χειμωννιάτσιχο νή Τσάρο» .
Με έγκειννι  οι γουναίτσε ήγκιαει σιάντε «μελόχυλε» τσαί ήγκιαει μεούκχουντε τα μεομαμακάρουνα…..
Τα γρούσσα ο 'με παρατούντε,ννι έμε μαθέντε τσαί  ννι έμε ννιούντε.
Υγεία θιλενάδε τσαί θίλοι .
Τίτιντα τσαί Πέφτα – του Μάτζη .
Παπαδιαμάντη :Α στρίγκλα Μάτη .
Σιάτη μι τς'εκιού πάντα αλέστα για να βοηθήερε τθο αναστίουμα τα γρούσσα νάμου .
Από τον Τεριώτσιχο γάμο ως τα βιντεάτζα τσαί πάντα παρούσα τθου γιορτέ νάμου.
Φχαριστούντε ντι πρεσσιού…
Παπαδιαμάντη : Στρίγκλα μάτη
Αραμάτσε κίσου να σι μακαρίζει  γιατσί έκι κιστία ότσι εζάκαει τθο παράδεισε άδολοι  όπφουρ ήγκιαει.
Ννι έκι αραματέ μόννιου ο Ζάχο, ούγοιε ετήνα έκι φωνιάντα ζουρλέ τσαί αχαΐρευτε τσαί ννι έκι απολύα για όα τα θελήματα τσαί να ννι φερίτσει κάβα για ταν ικχάρα .
Έντενη, ο Ζάχο, ποτέ ο 'κι θα κχαράτσει προίκα…
Α μόνε σι προίκα έκι το μπουζούκι σι με ούγοιε σαν τον χολιατέ Σαούλ τσαί τον αχάρετε Δαυίδ,έκι διαστσεδάζου τα ζούρλια σι.
Α δε μάτη σι έκι ορούα το μπουζούκι σα κχούλε, γιά 'κειννι έκι πεούντα από τον εμαλέ σι να ννι αναιμούει τσαι να ψαφήννει ο Ζάχο να ννι ερέσει.
Έκι κιστία ότσι έτενη έκι ο ο όγο πφι ο Ζάχο έκι ανεπρόκοπο τσαί ό 'κι ποίου του ιδουλείε πφι ετήνα έκι θέα .
Ννι έκι έχα γκριουφτέ γκάνα δύου βολέ.
Ο 'κι θέα τσαί να ννι αναιμούει όλως διόλου νή να ννι κατςούει.
Τα γρούσσα νάμου,ταν υγεία νάμου τσαί τουρ εψιού νάμου δεκατέσσερι θιλενάδε τσαί θίλοι…..
Τίτιντα τσαι Πέφτα – του του Αουνάρη .
Κουιτέ  από το βιβλίε»ΚΡΑΥΓΗ».
Όμορφο Λενάτσι φχαριστούντε ντι πρεσσιού .
Να έσι γερά να σβαήχερε νάμου Τσακώνικα τσαι να ντι καμαρούκχουμε
………..,,,Εμέ Νιούντε Τσακώνικα ………Ελένη Σαρρή
Τίτιντα τσαι Πέφτα – του Αουνάρη : Α Τσακωνοπαρέα .
Διαστσευή τσαι γραφτέ τθα Τσακώνικα από το Πάνο Μαρνέρη …
Ακόνη ήγκιαει μαγερέγκουντε τθα τσέα του τσείου μι, του Κώστα του Παυλόπουλου, γιατσί οπά οι Ιταλοί ήγκιαει έχουντε τα ζώα σου, όγω του ότσι ο τσείε μι έκι έχου Χάνι .
Δίντε νάμου ήγκιαι τσαι ίιδιτα.
Ένι θυνηκχουμένα να μου ήγκιαι δίντε ογκιούματα τσαι σε έμαι ποίντε βραχάνια .
Τέλη του Αγούστου, νε αρχά του
Σετθέμπρη το , ήγκιαι φερτοί οι Γερμανοί τσαι εκιάκαι ένα καμπτζί τον Ντίνο τον Παυλόπουλε.
Έκι μαζουτέ πρεσσέ κόσμο πουρτέσε από το Ξενοδοχείε «ΧΕΛΜΟ» Έκι γινούμενε πρεσσέ θράβαλε τσαι ήγκιαει νιουμένει φωνέ: «Πω πω θα σκοτούνει ένα καμπτζί , θα σκοτούνει ένα καμπτζί» Νιε περαήαει νία θελία τθο λαιμό
Τσαί νιε κρεμάκαει τθα πατάνα.
Έτενη τον αγιούριστε Δετσέμπρη σαν εμπάκαει οι Γερμανοί τθα Καλάβρυτα να μου συγκιούτσε ο φόβο .
«Εκάναει οι Γερμανοί τσαι θα σκοτούνει νάμου» ήγκιαει αούντε οι διτσοί μι.
……Ο πόλεμο ο 'νι ποίου διακρίσε,μιτσοί από ατςοί …….
Τίτιντα τσαι Πέφτα – του Μάτζη : Προξενηκή  του Παπαδιαμάντη.
…………Εμέ Νιούντε Τσακώνικα………Ηλιάνα
Τίτιντα τσαι Πέφτα – του Μάτζη  : Α Τσακωνοπαρέα .
Προξενηκή του Παπαδιαμάντη.
Ξον από μαγαζί, (σαν μαγαζί έκι έχουντα ορατέ δόξε), έκι τσαι κουρείε τσαι βιολιτζίδικο .
Α Αντρεώλα α Μάτη τα Κρατήρα, με τον άτςωπο σι το γέρου Νικόα, πφι στραβούτθε τθα γεράματα σι, κχοντούκαει το μαγαζί έκειννι απέ ατςαιρέγκαει τα καμπτζία σου, ο Φιλάρετε, ο Μήτρο τσαι α Κρατήρα.
Ο Νικόα έκι κουρέα τσαι α Αντρεώλα έκι ννιουρίζα όα τα βότανα .
Ο φιλάρετε, ο πρώτε υζέ ενάτθε ένα πρεσσιού καλέ βιολιτζή.
Ο δεύτερε ο Μήτρο έκι παίζου πότε το μπουζούκι τσαι πότε το λαβούτο αλλά κατά το πλέκιεριου έκι ποίου τον κουρέα.
Άμα ο φιλάρετε στεφανούτθε εμποίτσε καμπτζία,αλλά αρρωστήτσε τσαι σκωρέτθε πρεσσιού νέο.
Ο Μήτρο άτζε του θάασε .
Εζάτσε τθα παπόρια τσαι ο ματαγιουρίε.
Μόννιου α Κρατήρα τσαι τα ανήλικα καμπτζιούλια του Φιλάρετου ήγκιαει ακόννη τθα ζωή από όα ταν οικογένεια .
Υγεία να έχουμε τσαι να ννιλήνουμε τα γρούσσα νάμου θιλενάδε τσαι θίλοι……Εμέ Νιούντε Τσακώνικα ……..
Τίτιντα τσαι Πέφτα – του Σετθέμπρη .
………………Εμέ Νιούντε Τσακώνικα ………..Πολυξένη
Τίτιντα τσαι Πέφτα– του Σετθέμπρη: Α Τσακωνοπαρέα .
Νία ναμέρα, ο 'νι θυνηκχουμένα πφουρ ερέσμα οπά,έκι στέκου ο αφέγκη μι τάτσου ταν αυλή του ξενοδοχείου με ένα άλλε άσωπο, ούγοιε ο 'μα νιουρίζα μαειδέ έμα εχα ματαορατέ.
Πρώτε βοά οράκα τον αφέγκη μι σκοκεινιαστέ τσαι απολπιστέ .
Ο νιάκα τσι ήγκιαει αούντε αλλά έννι σίγουρε ότσι έκι νατέ καβουγά αναμεταξύ σου.
Ό αφέγκη μι έκι πρεσσιού αγακητέ
Τσαι πρεσσιού σεβαστέ τθα Καλάβρυτα .
Ποίερ έκι έντενη ο άντρωπο ακομπέτι πφι εκι τθαΐχου τα φωνά σι τθον αφέγκη μι;
Ερωτήκα κάκοιε, ό 'νι θυνηκχουμένα ποίε …
«Ποίερ ένι έντενη;» Ο απογημό έκι: «Ένι ο γιατρέ Παυλόπουλε από τα Σουδενά.
Ένι θυνηκχουμένα τον αφέγκη μι
Να φωνιάντει οργιστέ.:
«Ο 'νι κιστίου ότσι μ'άγκαει τάσου από του χέρε του λαβουτοί αιχμάλουτοι .
Ο θα σι συχωρέου ποτέ…»
Οι αδιτσίλε τσαι τα εγκλήματα του πολέμου ου 'νι έχουντα αμογημό ..
Τίτιντα τσαι Πέφτα - του Σερικχή: Γωργία: του Πάνου Μαρνέρη
Άλλιου ένα αξιοκαμάρουτε καμπτζί.
Σιάτη μι Φχαριστούντε
Τίτιντα τσαι Πέφτα – τουνΣερικχη : Α Τσακωνοπαρέα .
ΓΙΩΡΓΙΑ: του Πάνου Μαρνέρη
Τ'όνουμα μα μι ένι Γιωργία Καλύβα.
Τον αφέγκη μι νι είνι αούντε Σπύρο τσαι τα Μάτη μι Βγενού .
Ένι παρία τσαι εζού μαζί με τα άβα καμπτζία για να μάθου τα γρούσσα πφι ήγκιαει νιούντε τθαν Αρχαία Σπάρκη .
Ένι πρεσσιού περήφανε για έγκεινη .
Ένι περαήχα πρεσσιού όμορφα τθα Τσακωνομαθήματα τσαι ένι περικαούα τσαι τ'άβα καμπτζία να μόλοει να μάθουμε όλοι παρέα .
Να έχουμε υγεία τσαί να νιλήνουμε τα γρούσσα νάμου .
Τίτιντα τσαι Πέφτα – του Νοέμπρη :Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακωπνικα από τον Πάνο Μαρνέρη.
Τίτιντα τσαι Πέφτα – του Νοέμπρη  :Α Τσακωνοπαρέα.
Κουιτε  από το Βιβλίε «ΚΡΑΥΓΗ»
Δρανήα να νι αλήου τθα μάτη μι.
Έκι κακιούκχουντα.
Οράκα τα καμπτζία οπά πφι σ'έμαει έχουντε αφητέ .— Κια ένι α μάτη;
Ρωτήκα σι .«Α μα ένι αποσούκχα τον αφέγκη τθο νεκροταφείε» μ'  επέκαει ..
Έκι κχαμπαήχα σιούρα τον αφέγκη μι τάνου τθο μπέτσιμο  .
«Ζάμε ζάμε να νι ερέσουμε» Άγκα ταν Ελπίδα αγκαλία τσαι ταν Αϊθηνά από τα  χέρα τσαι τραβήαμε για το νεκροταφείε.Έκι καγκιουτέ για τα κά.
Α μάτη μι έκι μπαϊλιαστά…
«Καμπτζιούλι μι κια να ζάμε έδαρη;
Ζάμε τα τσέα.
Κατσάτθε να νάρου τό μπέτσιμο… Αφήτσε τον αφέγκη μι χάμου, δίπα από το μνήμα πφι άκια να ανοίτσει, άγκαμε το μπέτσιμο τσαι φύγκαμε.
Α τσέα νάμου έκι δέσα.
Έκι νία καλατζούκα με τσίγκο .
Μπάκαμε τάσου, στρούκαμε το  έμισιου μπέτσιμο  τθαν αγκωνή τσαι κυλίμαει με το άλλιου έμισιου για να μη καρδιάζουμε.
Άγκα ταν Ελπίδα αγκαλία.
Έκι κεινούα τσαι έκι βούα  ασταμάτητα .
Ο νι ερικχούμενε τσίοτα χειρούτερε από το πόλεμο.
Να έχουμε υγεία.
Τίτιντα τσαί Πέφτα – του Απρίλη .
Ατςά εβδημά του Πάνου Μαρνέρη
Τίτιντα τσαί Πέφτα – του Απρίλη  .
Τσακωνοπαρέα μι .
ΑΤΣΗΑ  ΕΒΔΗΜΑ: του Πάνου Μαρνέρη .
Έντανη α εβδημά ένι α ατςά εβδημά .
Έντανη ένι α εβδημά πφι ο Χριστέ εζαούτθε, εποτσούτθε όλοι τουρ αμαρκίλε του αντρούπου τσαί οδηγήτθε τθο σκωρεμό για τον άντρωπο .
Οδηγήτθε τθο σκωρεμό για τα κηρύγματα σι .
Γιατσί σε όα τα κηρύγματα σι, τελαλήε τσαί δασκαλεύε ταν αγάκη .
Πόσιου αχάριστε ένι ο άντρωπο;
Πόσα ζήλεια τσαί πόσε φτόνε ένι γκριούφου τάσου σι;
Ένα άντρωπο έκι γυουρίζου τσαπόλυτε τσαί δασκαλέγκου έκι αγάκη!
Τσαί όμως τσαί έγκειννι ο απαραμάτσε ατιμώρητε από του συναντροίποι  σι.
Σε έτθε ννιουρίζουντε.
Ννιε δικάνει τσαί ννιε καταδικάνει σε σκωρεμό.
Με το ζόρι ννιε μποίκαει να ζαουθεί το Σταυρέ σι τσαί να μπαεί ετρου ποτσουτέ, τθο Γολγοθά για να ννι  σταυρούνει .
Τσαί σταυρουτέ όπφουρ έκι ννιε ποκίαει ξύδι για να ξεκορατσιάσει!!!
Έγκειννι ννι ένι ποίου μόννιου ο άντρωπο .
Ο άντρωπο πφι ένι ο βασιλεία τσαί προστάτα  του ζωικού κόσμου, ένι αποσούκχου τον όμοιε σι σε σκωρεμό τσαί  ννι ένι έχου σε καμάρι.
Άπειρα τα παραδείγματα το σάμερε αμέρα θιλενάδε τσαί θίλοι.
Ο πάσα ένα ένι προδούκχου,κακηγορού κρέφου τσαί σταυρούκχου τον άλλε..
Γιατσί ένι άντρωπο τσαί ένι αφήνου τα αιστήματα του φτόνου τσαί τα ζήλεια να ννι αποσούκχωει όκια τσαί οπά πφί  είννι θέντα…
Ανέ έχουμε υγεία τσαί ανέ γιομίσουμε του καρδίε νάμου με Αγάκη  έντεοι τουρ Άγιοι ν αμέρε τσαί όλε το χρόνε τσαί για πάντα….
ΕΜΕ ΝΝΙΟΥΝΤΕ Τσακώνικα
Τίτιντα τσαι Πέφτα – του Αμάη :Τιγκλιαίικο μαντρί: του Πάνου Μαρνέρη .
Τα φωτογραφία ο παππού ο Θόδερε ο Τίγκλια (Γιαταγάνα)
Τίτιντα τσαι Πέφτα – του Αμάη : Α Τσακωνοπαρέα….
Τιγκλιαίικο μαντρί : Του Πάνου Μαρνέρη.
Έγκεινη το Μαντρί έκι Τιγκλιαίικο .
Έκι του Λία του Τίγκλια .
Καμπτζία του Λία του Τίγκλια ήγκιαει: Ο Θόδερε( Γιαταγάνα)
Τριαντάφυλλε (Τςαμάημα) τσαι Γιάννη( ζουζουλόγιαννη..
Έκι έχου δύου σιατέρε: τα μαμού μι τα Σταματού,Στεφανούτθε το παππού μι το Λία ,τσαι τα Μαριγώ πφι στεφανούτθε το Σαπουνάτση( Στοιχείε)…
Το μαντρί έγκεινη έκι έρημουτέ πφι έμα εζού καμπτζί αλλά τα τζέα ένι θυνηκχούμενε πφι έκι παρίου ο Κλίμα ( Νικόα Λάμπρου)
Τσαι ο Ράτσα( Παναγιώτη Μανούσο) .
Για ένα διάστημα έκι οπά ο Σπύρο ο Κορόγο (Πίπη),
Αλλά ο 'νι νιουρίζου αν έκι χρησιμοποιού το Μαντρί.
Τόποι μι λησμονετοί, μαντρία καλύβου βροντατοί.
Τελεύε ο προορισμό νιούμου, τσ'απαραμάκαει τα ερείπια νιούμου .
Ογή εβασιλεύε α γρούσσα νάμου τσαι έτεοι πφι εχκίαει τσαι εζήκαει σε ένταοι τα μνημεία κχοντούκαει τα γρούσσα νάμου ζωντανά ..
Τίτιντα τσαι Πέφτα – του Γενάρη : Κουιτέ  από το βιβλίε «Κραυγή» Διαστσευή τσαι γραφτέ τθά Τσακώνικα από τον Πάνο Μαρνέρη…
Τίτιντα τσαί Πέφτα – του Γενάρη : Α Τσακωνοπαρέα .
Ετήνε έκι αρίκχου ένα κατσαρόλι νι ήγκιαει  γιομήντε φαΐ τσαι αφού έκι τςού ετήνε, έκι φερίκχου τσαί σ'εννεί, γιατσί ταν άκρα οι ψευκίλε, έμαει κεινούντε .…
Αρχά του Σετθέμπρη το  εκάνε ο Γερμανικό Στρατέ, δυ χιλιάδε στρακιώτα τσαι κονεύαει τθο Τσεραμιδάτσι , ακατούσε από του πατάνε.
Τθα γειτονία νάμου άγκαει τα τσέα του Σωκήρη Πετιμεζά, ένα  παλιέ αρχογκικό κάτου από το δικό νάμου.
Ο αφέγκη μι έκι αού:
—Ου 'ννι έγκουντα κα τα νούμερα, εννεί έμε έγκουντε ντουγρού για σκοτουμό.
Αού νι έκι αλλά ο 'κι φύου.
Τότθε εκάναει οι Γερμανοί να μαζούνει τουρ Ιταλοί όγω τα συνθηκολόγηση .
Σε μαζούκαει, σε βαλήκαει σ'ένα αγκατητέ χώρε τσαι απέ σ' άγκαει τσαι φύγκαει .
Γιουρήαει κίσου τουρ  του Δετσέμπρη .
Βαλήκαει κχάρα τθού τσέλε από τουρ αντάρτοι.
Κάκια  τσέλε.
Αγάκη τσαι υγεία θιλενάδε τσαι θίλοι
Τίτιντα τσαί Πέφτα – του Δετσέμπρη : Α Τσακωνοπαρέα.
Θωμαή,Σιούλα,Σταματού: : του Πάνου Μαρνέρη.
Σ:Απομποίτσερε με τουρ ελία γειτόννισα;
Θ:Σο κακότθο ακόννη ο αρχινήα κολλέγισα..
Μ:Μαειδέ τς'εζού τελεύα, αλλά Τζάμπα ο μαρεμό…
Σ:Εζού γουναίτσε σε κατανέγκα…
Θ: Εζού έννι έχα τσαιρε ακόννη .
Σταματού εκιού πφουρ έσι έγκα;
Μ: Γκάνα δύο βδημάε ακόνη τσαί θα σι φέρουμε βόλτα…Μπαλήτσερε αούλι Σιούλα;
Πφουρ εζάτσερε;
Σ: Μπαλήκα γκαννιά κατοστά κιά, ου 'γκιαει προκόφουντε…
Θ: Καοφάητε τσαί του χρόνου θιλενάδα… Αν τσαί μοναχά ντι, ννία χαρά σε κατανέτζερε, φορέτσερε νάμου τα γυαλία.
Μ:πφου πφου να μη ντι ψιλιάσουμε   Σιούλα.Καοφάητε… Σε γκανένα ού 'ννι τα προκοκή σάτσι, ο βρέε τόσε τσαιρε μαθές!!!
Σ: Με έτανη ταν ανομπρία όα ο  'τθε αούντε  κα πφι ενάτθαει;.
Θ: Ό 'τθε αούντε πφι εμποίτσε τσαί έγκειννι το βροχάϊθι ειδεμής τσίπτα  ο 'κι θα ναϊθεί …
Μ: Τόσε τσαιρέ να βρέτσει τσαί ταν ατσιπέρη κοντεύε να πρίτσει νάμου, δόξα νάχει τ'όνουμα σι.
Σ: Άλλιου τς'έγκειννι πάλι, αφού κχαμπαήε α Θεοδώρα ύο πφι έκι στεγνά πόσοι χρόνου ..
Θ: Οπά το Ζαρίτσι εμποίτσε ζηννίλε γουναίτσε….
Μ: Τθο Τσέρφο τσαί τθο Κρυονέρι το ιίδε ζηννίλε τσαί οπά…Τσι ν'αλεί γκανένα…
Σ: Εάνει ο τσαιροί γουναίτσε  !!!
Άμα τσαί έκι κχοντούκχου δύο τςεί ούρε ακόννη άκια να έκι ποίου πρεσσοί τσαί ατςοί ζηνίλε….
Θ: Ανέ ποίουμε το σταυρέ νάμου τσαί δόξα νάχει να αλήουμε!!!
Μ: Αμήν θιλενάδα .
Ανέ παρακαλέμε το Θεό τα χέρα σι να βάλει
Να τσινήμε  να ννιλήνουμε τα γρούσσα αγάλι αγάλι….
……….ΕΜΕ ΝΝΙΟΥΤΕ ΤΣΑΚΩΝΙΚΑ……..
Τίτιντα τσαί Πέφτα – του Σερικχή
Τίτιντα τσαί Πέφτα – του Σερικχή : Α Τσακωνοπαρέα.
Έμισιου
Έμπραση
Εμποκό
Εμπροκό
Έντενη, έντανη, έντεοι, ένταοι
Επιτάφιλε
Έρατςε
Εργάτα
Έρια
Ερηννία
Έσιντα
Όλιου ννιε φαήτσερε;
Ο 'σα δίου το έμισιου τθο καμπτζί;
Έμπραση να ντι φάει
Ταν έμπραση να μπάλερε τθο σιντοβότανε
Όρα μη κιάσει κχάρα ο εμποκό;
Περάητσε τον εμπροκό από το έρατςε τθο ζυγό
Έντενη ένι αού, έντανη ένι αούα
Έντεοι είννι αούντε, ένταοι είννι αούντα
Κόψε λαλούιδα για τον επιτάφιλε
Πότσου το έρατςε να ζάμε να καμέμε
Ννιά ζωά εργάτα
Να ζάμε να κχρίσουμε τα έρια
Με 'φαήτσε α ερηννία
Εμπαήτσε ο τςακοντία έςιντα
Θιλενάδε τσαι θίλοι να έχουμε ταν υγεία νάμου τσαι να ννιλήνουμε
ΤΑ ΓΡΟΥΣΣΑ ΝΑΜΟΥ: ΑΝΕ ΠΟΙΟΥΜΕ ΤΟ ΧΡΙΕ ΝΑΜΟΥ.
Τίτιντα τσαι Πέφτα – του Αγούστου : Μαντρί του Κώτςου Παπαπαϊδά : του Πάνου Μαρνέρη .
Τίτιντα τσαι Πέφτα - του Αγούστου : Α Τσακωνοπαρέα .
Μαντρί Κώτςου Παπαϊδά: του Πάνου Μαρνέρη .
Αφέγκη του Κώτςου έκι ο Νικόα ο Παπαϊδά ούγοιε έκι φερτέ από το Πραστέ, όπφου τσαι ο παπού μι ο Λία ο Μαρνέρη .
Έκι έχου δέκα καμπτζία: τέσσερι υζοί τσαι έξε σιατέρε .
Έκι νοικοτσιούρη με πρεσσά χκηνά .
Έκι έχου τάνου απο χίλια, έκι λοιπόν Τσέλιγκα.
Ο υζέ σι Μήτσο (Τσέλλο) έκι φυάτθου τα κατούνα.
Ο Μήτςο έκι παίζου ωραία ντιλιβίρα .Σκωρέτθε στσεδόν νέο.
Έκι έχου νία φοβία.
Από ότσι ένι έχου νιατέ νιε παθήτσε νέο, γιατσί οι Γερμανοί νι εβαλήκαει το πιστόλι τθο τθούμα
Για να νι φοζαήτσωει.
Αργούτερα ένι κιστίου ότσι τα χκηνά σ'εμποίκαι προύατα .
Ήγκιαει έχουντε
Το μόνιου περιβόλι με μαγγανοκήγαδε.
Α τσέα σου
Πρεσσιού ανάγκια με τα μαμμού τα Κώτςενα να νι φυάτθει σαν τουρ εψιού σι .
Σε έντανη τα γουναίκα ( ούγειε εθυνήμα πρεσσιού κά, ο ψιλέ έκι κόφου ένα χιλιόμετρε τσαι… Μακρία .
Ο 'κι κοτού να πατεί πούα τάσου το περιβόλι σου .
Πρεσσοί βολαί έμα έχου προσπαθητέ να κρέψου σιούκα από έντανη ογή τα Συτζά μα ποτέ ο κατανέγκα σι, α μαμμού α Κώτςενα απίκο.
Αιωνία α μνήμη σ'έντεοι του σπουδαίοι αντροίποι .
…………Εμέ Ννιούντε Τσακώνικα……Ειρήνη Ψαρρολόγου .
Τίτιντα τσαί Πέφτα – του Αουνάρη:Α Τσακωνοπαρέα.
Ννία τσάδεφο του Μάστρο—Στέφανου έκι στεφανουτά σε ένα ατέ σόϊ.
Ννι ήγκιαει αποκαούντε α Επαρχίνα.
Έκι αρίκχα τα σύνταξη του ατςούπου σι πφι έκι δουλέγκου για το δημόσιε τσαί έκι σκωρετέ προ τσαιρού .
Έκι ζητά σε πρεσσοί πολικίλε ταρ Ελλάδα τσαί απο έτεοι έκι έχα πάρτε τα χούγια σου.
Ένα από τα χούγια σι τσαί τουρ ιδιοτροπίλε σι έκι α παρατζελία πφι εμποίτσε.
Παρατζελήτσε χκιστέ τάφο πφι τθο σταυρέ σι εγράβαει: « Ογή  ένι α αείμνηστε Π.Χ χήρα του αείμνηστου επάρχου Σ.Χ» μπρού ακόννη σκωρεϊθεί.
Έγκειννι μάλιστα ννι ήγκιαει έχουντε μποιτέ τσαί άλλοι.
Δύου γεράδε, άτσωπο τσαί γουναίκα, ήγκιαει έχουντε χκιστέ δύου τάφοι με τα ονούματα σου γραφτά τάνου σου  αφού ήγκιαει τθα ζωά ακόννη.
Ο γέρου έκι  τσαί α γρία .
Οι τάφοι σου χασκάρουντε, ανοιχτοί όπφουρ ήγκιαει, τσαί ετήνοι
Ου 'γκιαει σκωρεγκουμένει.
Κχάμποσοι ήκιαει αούντε ότσι ννιε μποίκαει για να ξεγειάνει το χάρο τσαί το σκωρεμό.
Ανε έχουμε υγεία τσαί να ννιλήνουμε τα γρούσσα νάμου..
Τίτιντα τσαί Πέφτα- του Απρίλη : Α Τσακωνοπαρέα: Παπαδιαμάντη : Α στρίγκλα μάτη
Διαστσευή τσαί γραφτέ τθα Τσακώνικα από τον Πάνο Μαρνέρη..
—Ννι έννι κατςούνου….
Από το παναϊθούρι ννι έννι αναιμούκχου παρά να ντι ννι δού σ'ετίου να ννι άρερε μαζί ντι….
—Όοχι πέτσε ο άλλε, κχόντου ννι εκιού…Κχόντου ννι…..
Ο άλλε 'ρέτσε ταν ευκαιρία ννιε δούτσε ένα τράβημα τσαί ννιέ μπαλήτσε από τουρ άλλοι χέρε.
Ο χάτσε τσαιρέ τσαι ννιε διπαρίε τάτσου από το παναιθούρι…
Ακριβώς ακατούσε από το παναϊθούρι έκι δεητά ννία προβάτα με του δύου βάνοι σι.
Το μπουζούκι λοιπόν τσιτάε τάνου ταν έρμο τα προβάτα τσαί από οπά μακά,μακά τθο χώμα.
Τσίπτα ο παθήτσε το όργανε.
Ταν ούρα έτανη έκι περούντα από οπά ένα καμπτζιούλι, ο μιτσή Λέτση τα Βασίλω τα γειτόννισα, ούγοιε έκι έχου ννιατε ταν ιστορία για το μπουζούκι.
Ννι αβράε το λοιπόνου τσαί με το δρόνι σούτσε τθα τσέα του Ζάχου τσαί φωνηάε…
—Ζάχο, Ζάχο, να έα, έα άρε το μπουζούκι ντι!!!
Υγεία, αγάκη ο ένα για τον άλλε τσαί πρεσσά αγάκηα για τα γρούσσα νάμου θιλενάδε τσαί θίλοι ….Εμέ Ννιούντε Τσακώνικα
Κανίνι  καμίνι
Κανάϊδι  κανάβι
Κουνάϊδι  κουνάβι.
Κακίστρι  καπίστρι
Κακιστρόδεμα  καπιστρόσχοινο
Καγκήλι  καντήλι
Καούνι  πεπόνι
Καπόκι κάπα
Καπινέ  καπνός
Καπούλια  πισινοί
Κχαούντου—ντα- ντουντα  γαβγίζω, αυτός αυτή γαβγίζει
Κχαρόαβρε  πυρκαγιά ( πολύ ζέστη) .
Κχαράχου—α—ουντα ζητώ, αυτό, αυτή ζητά (άει)
Το κανννίννι αννοίε τσαί θα ναϊθεί σποΐα
Το κουνάϊδι φαήτσε τ' αβουγά
Φόρε το κακίστρι τθον όνε
Δέει ννι τθο κχιούλε με το κακιστρόδεμα
Έτζε άναψε το καγκήλι
Το καούννι παρανάτθε
Άρε το καπόκι ντι γιατσί τα ννιούτθα θα πεί ψύχρα.
Καπινέ ενάτθε
Βάλε ννι να αγροήσει τθα καπούλια του αόγου.
Έτενη ο κούε έκι κχαούντου όα ννιούτθα, τάχα τσί έκι ορού;
Κχαρόαβρε  σάμερε
Τς'αν έννι κχαράχου τσίπτα  ο ' ννι αρίκχου
Τίτιντα τσαί Πέφτα - του Αγούστου : Α Τσακωνοπαρέα
Κάλεσμα: του Πάνου Μαρνέρη.
Έατθε με το καλέ,
Τθο θεατράτσι τθο Τερέ,
Τα καμπτζία να οράτε
Τσαί Τσακώνικα να ννιάτε.
Τθα μνήμη του παπα Λία,
Αγούστου τσαί είκοσι ννία,
Ένι  α γιορτά αφιερουτά,
Τα Πέφτα ταν αργακηνά.
Καραγκιόζη θα οράτε,
Τα Πολυτίμη νάμου θε να  ννιάτε,
Του Τσιλιμίγκρα  το βιολί,
Πφ'ένι ατθαήχουντα του σκωρετοί…
Με Ελισάβετ Θε να φάτσουμε,
Λιγάτσι νά ννι βάτσουμε,
Μέ λαβούτο ο Ρουσάκο,
Τουμπερλέκι ο Κορογάκο.
Κα Θα περαήτσουμε,
Τσακώνικα θα ννιλήουμε,
Θα χοροσπηδίουμε,
Τραγούιδα θα ννιάμε τσαί θ'αλήουμε.
Ννι μου έννι ευχαριστού,
Αλλά τσαί περικαού,
Όλοι να κοκιάσετε,
Ξεσυνέριε να μην κιάσετε.
ΕΜΕ ΚΙΜΟΥΝΤΕ ΤΣΑΙ ΕΜΕ ΝΝΙΟΥΝΤΕ ΤΑ ΓΡΟΥΣΣΑ ΝΑΜΟΥ
Τίτιντα τσαί Πέφτα – του Νοέμπρη : Παπαδιαμάντη : α νοσταλγό.
Τίτιντα τσαί Πέφτα - του Νοέμπρη : Α Τσακωνοπαρέα.
Γλήγορα—γλήγορα πέτσε σιγά α Λιαλιώ, κίσου  τθο Λεκοννήσι.
Ο νέο έκι ντίου κουκί γλήγορα τσαι σ'έκι γκριούφα από τα φκύα του φεγγαρίου, α απότσια από το Λεκοννήσι.
Αποφύτζε ο Μαθιό ένα βράχο τσαί γκρούφταει κίσου από το Λεκοννήσι.
—Τσι τάχα  ένι ;
Ρωτήτσε α Λιαλιώ
—Το δίχως άλλιου είννι ψαφούντε για σ'εννεί, απογήτθε ο Μαθιό.
—Μπαήκαει να τσυνηγίουει νάμου;
—Ούτε όγο, εννεί είννι κχαράχουντε τσαι ψαφούντε….
—Τσαί τσι ατςά βάρκα ένι έντανη;
Ματαρωτήτσε α Λιαλιώ.
—Έντανη ένι ατςά βάρκα με πρεσσά κουκία για να κόφει πορία, απογήτθε ο Μαθιό.
—Τότθε αν έμαει όρπα πουρτέσε, άκια να κιάσωει νάμου, ο'νι έτρου;
—Είννι έχουντε βαλτέ πλώρα για το Τραχήλι τσαί αν έμαει έγκουντε κατά οπά άκια να σούσουει νάμου..
Απογήτθε ο Μαθιό .
—Τότθε κα μποίκαμε τσαί κάναμε ογή συμπληρούτσε α Λιαλιώ.
Υγεία τσαι αγάκη τθου καρδίε νάμου θιλενάδε τσαι θίλοι…
Τίτιντα τσαι Πέφτα – του Νοέμπρη : Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη
………….ΕΜΕ ΝΙΟΥΝΤΕ ΤΣΑΙΩΝΙΚΑ……….Αναστασία
Τίτιντα τσαι Πέφτα – του Νοέμπρη : Α Τσακωνοπαρέα
Κουιτέ : Από το βιβλίε»ΚΡΑΥΓΗ»
—Όχι όχι  τα καμπτζία τα καμπτζία..Έτθα φύτσε τσαι μη ματαπαρήσιου, να κατσάρε κοντά τθα καμπτζία .
Κατανέτζε  α έρμο να σι κχακχούτσει.
Πάσα συνταχινά έκι έγκα οπά
Να οράει να μπάτσε τσαι σε ξεκχακχούαει οι κούνοι.
—Ο'ννι πορούα, ο 'ννι αντέχα να οράου τσαι έγκειννι , έκι αούα .
Τθα τσέα τα Ιδαμάντω αραμάκαμε πέντε ναμέρε ννία εβδημά.
Να μουρ  έκι προσέχα α Τιτίκα Θωμά, α γουναίκα του Μεγακλή, του καθηγητή πφι σκωτούκαει  τσαι ετήνε.
Έτανη α γουναίκα να μου εμαζούτσε τσαί να μου έκι προσέχα όπφουρ έκι δενουμένα.
Περιμαζούτσε όα τα γειτοννία.
Απέ εκάνε από τα Ροδοδάφνη, ένα χωριουδάτσι ανάκοντα τθο Αίγιε,
Α τσεία μι α Καλλιόπη, αϊθά τα μάτη μι, Ταν άβα τσιόα ναμέρα άτζε νάμου μαζί σι .
Κχαμπάκαμε με του πούε ως το Διακοφτέ τσαι από οπά άγκαμε το τρένο για τα Ροδοδάφνη.
ΕΜΕΝΙΟΥΝΤΕ ΤΣΑΚΩΝΙΚΑ………..
Τίτιντα τσαι Πέφτα  – του Αμάη : Α Τσακωνοπαρέα ….
Τά δάκρυα σι τσιτάνει τθο τσύμα τθο χειόθασσε τσαι κικρά τςεί τσαι φαρμακούτθαει τσαι θυμούκαει τσαι αγρεύαει τσαί θεριακούτθαει.
Τθα πορεία σου ερέκαει τον άτςωπό σι τσαι ννιε πρίαει.
Ο γιουρίε ποτέ.
Α Φλανδρώ κάνε τσαι ματακάνε σε έγκειννι το έρμο χειόθασσε τσαι έκι  ξοικαλζα,αγναντέγκα τσαί αντεχουμένα.
Περάτσε μήνα, περάτσε χρόνε, δυ χρόνου, τςείναι τσαι το σκαρί κχίπτα ο 'κι ορούμενε.
Του κάκου α Φλαμανδρώ επκι αντεχουμένα.
Α φλαμανδρώ βάτσε, ψαχνίαει τα δάκρυα σι  ως πφι ό'κι έχα άλλιου δάκρυ, τσαί τότθε  καταράστε τα θάασσα τσαι παρακαλέτσε του Θεοί σ ούγοιοι ήγκιαει  πέτσουνε να ναϊθεί τσαι ετήνα πέτςε, βράχο.
Ενάτθε έκειννι πφι εκχαράε τσαί ννιε μποίκαει βράχο, τσέρα, με αντρώκινε σουλούπι.
Τσαι ανέ περάκαει χιλιάδε χρόνου το αντρώκινε σουλούπι απαραμάτσε τσαι ενι δενάχουντα .
Ορή ο βράχο, πφι ένι χαροπαλαίγκου  τσαί κοτζίζου τάνου τθα τσύματα πφι ννι είννι ντίντα.
Υγεία το πολυκιμούτερε αγαθέ θιλενάδε τσαι θίλοι.
……………ΕΜΕ ΝΝΙΟΥΝΤΕ ΤΣΑΙΩΝΙΚΑ………
Τ'ανάγκια  του Παπαδιαμάντη.Διαστσευή τσαι γραφτέ τθα Τσακώνικα από τον Πάνο Μαρνέρη
……………ΕΜ ΝΝΙΟΥΝΤΕ ΤΣΑΚΩΝΙΚΑ…………Αναστασία .
Αγνάντεμα  του Παπαδιαμάντη .
Τάσου το παπόρι ο 'κι άλλε από τον τιμονιέρη, τον μάγερα τσαί ένα επιβάτα ούγοιε έκι αντεχούμενε για δώδεκα ούρε το παπόρι να φύτσει.
Ο καπετάννιε έκι αρίκχου τα καπετάννισα μαζί σι, αλλά έκι πρέπουντα να ζάει πουρτέσε διότσι έκι τυχερά.
Ο τελευταίο να συμμαζουιθεί ο λοστρόμο, αφού ήγκιαε ερέχουντε τσαί του δύου άφαντοι.
Αφού μαζούτθαει το παπόρι βαλήτσε πλώρα προς το Βορία.
Ταν αμέρα έτανη τσαί τουρ άλλοι ναμέρε τθο τσίνημα ταρ άνοιξη,τσούρμο από γουναίτσε ήγκιαει αρίχουντε τα αναγανιάθα για να μπαήωει το σίνα, ανάκοντα τθα Δέσποινα ταν κατευοδώστρα, το μιτσή Αγιούτςι.
Οπά έκι γινούμενε το συμμάζουμα από του γουναίτσε.
Τότθε έκι λάμπου τσαί ο Άγιε όλε από τα αναφτά καγκήλια.
Α γρία Μαλαμίτσα, απολυτά απο τον επίτροπο τ'Άγιε Νικόα, έκι μαούνα με όλοι τού γουναίτσε πφι τάχα ήγκιαει λερούκχουντε τον Άγιε….
…..Ανέ έχουμε αγάκη τσαι υγεία θιλενάδε τσαι θίλοι……..
…………..Εμέ Ννιούντε Τσακώνικα …………
………Εμέ Ννιούντε Τσακώνικα…..
Τίτιντα τσαί Πέφτα - του Σετθέμπρη : Α Τσακωνοπαρέα
Τσαί ό 'σι αούα μι γιατσί α μάτη ντι ο φορέτσε ντι το μαγκήλι με του λίρε, πφι έκι έχα πετέ ότσι άκια να ντι φορέει;
—Κια να σ'ερέσουμε του λίρε, επέτσε α Αφέντρα.
Α μοδίστρα ννι έκι έχα πετέ ότσι οι ννυφάδε με τα Ευρωπαϊκά νυφικά ο 'νι ανάτζη να καμαρούκχωει σαν έτεοι με του παλιοί φορεσίλε πφι ήγκιαει οννοιάζουντε με του χεούνε.
Κια να σ'ερέσουμε, ο Στάϊθη σ'έκι φερίκχου ογή τσαί κάκια από το Βόλε… Τσαί το κάτου κάτου α μαγκήλα ο 'κι έγκα με έγκειννι το νυφικό…Τα σύνταχα σαν ο Στάϊθη γυουρήε τα τσέα, από τσι όλοι φύγκαει, ο αφέγκη σι πέτσε ννι.
—Έτζε να οράρε το Θανάση, ντ'ένι κχαράχου.
Ο Στάϊθη έκι γυρτέ χάμου τσαί ακιστατέ όπφουρ έκι ννι άτζε ο ύπρε.
Ύστερα από λίγο α Ασημίνα δραννήε τσαί φωννηάε τα ννύιθη σι.—Γερατσίνα, κιά ένι ο Στάϊθη;
Να μπάτσε ένι κιούφου;
Ο Θανάση ο 'νι έγκου κά, άλε ννι να μόλει δίχως άλλιου,δίχως αλικόγκι….
Υγεία τσαί αγάκη θιλενάδε τσαί θίλοι τα πιο πολύκιμα.
Τίτιντα τσαι Πέφτα – του Οχτώμπρη : Σοϊθία τσαι Βγενού του Πάνου Μαρνέρη
Τίτιντα τσαι Πέφτα – του Οχτώμπρη.
Βγενού τσαι Σοϊθία : του Πάνου Μαρνέρη…
Β: Βρέ—βρέ  καώς ταν Σοϊθία ..
Σ:Καούρ ερέσμαει Βγενού ….
Β: Ογή τσαι οπά έμε ορουμένει πλέα παλιά μι γειτόνισα…
Σ: Τσι να αλήου εζάτσερε τσ' εκιού τσαι ξενητεύτερε.
Β: Έσι θέα να σι νιάρε  όπφουρ ένι δενάχουντα, βρε ό'νι πάσα άβα  μέρα ογή… Τσι έσι παραπονεγκουμένα….
Σ:Πάσα μέρα όχι πάντως…
Β: Ο 'σι αούα μι τα πρώτε βοά με 'σα ποία παράπονα για τα καΐα, έδαρη θα μι ποίερε παράπονα για το ότσι ξενοστεφανούμα;
Ο 'σι έχα κάτσι άλλιου.
Σ: Ο 'νι έχα πέτσερε….;
Β:Επέκα τσαι εζού …
Σ:Βρε Βγενού  ο 'ράτσερε έτεοι τουρ έρμοι οπά τα Θεσσαλία;
Β: Α καρδία μι ένι βούα, όα μέρα πάσα ναμέρα για έτεοι τουρ αντροίποι.
Σ:Ο πάσα άντρωπο ένι παλαίγκου όα σι τα ζωή να ποί κάτσι ,νία χούρα, νία τσέα  να αναστάνει  τά καμπτζί σι  τσαι να σ'αφεί το κάτσι τσι ..
Β: ποίε σε βαλήτσε  με το Θεό  τσαί ο  φαήτσε τα σούκχα σι;
Σ: Ορή α φύση ένι αρίκχα κίσου τα χρηστούμενα, ήγκιαει αούντε οι παλαοί .
Β:Ο με χοντέκχουντε με τσίπτα.
Τσεραήαμε του Βάλτοι, κλείκαμε του ποταμοί, τα ρυάτζα  χάτθαει, Κια θα ζάνει τα ύβατα;
Σ: Τάσου τα νοικοτσιουρία, τάσου τα χκίρια τσαι του πορίλε .
Β: Α συντέλεια για τουρ άραχλοι τουρ αντροίποι, ερέσταει τθα πορεία ταρ οργή του Θεού  τσαί  νιε πλερούκαει ακριβά …
Σ:Να σι δεί δένανη α Δέσποινα να αντέξωει τσαι να κχοντούνει του τσιουφάλε σου αψεά
Ανέ ποίουμε ένα σταυρέ τσαι νία προσεφτσή να μην σ'ερέσωει τσαι χειρούτερα .
Τίτιντα τσαί Πέφτα – του Σετθέμπρη : α νοσταλγό  του Παπαδιαμάντης   .
Τίτιντα τσαί Πέφτα - του Σετθέμπρη : Α Τσακωνοπαρέα.
Το βαρκούλι έκειννι έκι έχου αφητέ οπά ο μούτσο.
Έκι το βαρκούλι πφι έκι έγκουντα τσαι παρείντα από τα σκούνα τθο γιαλέ.
Έκι αποσούκχουντε το πλήρωμα πέρα  δώθε τθο λιμάνι.
Έκειννι το βαρκούλι ο Μαθιό ετήβε με δένανη τθα θάασσα.
Πάρα λίγο να  φύτσει από του χερε σι, αλλά ννιε προαβήτσε τσαί ννιέ τραβήε κοντά τθο μώλε, αφού βρέτθε ως του γούνοι.
Α νέα έκι νατά άφαντε από το ξουστάγι.
Σε λίγο φαγκήστε  τθαν αγκωννή τα τσελή σι, με ταν κατάλεκο σι φορεσία κάτου απο τα φεγγαράδα να κχαμπαίνει  προς το γιαλέ .
Ο νέο ννι οράτσε τσαί ννιούτσε χαρά αλλά μαζί τσαί φόβο.
Ο 'κι έχου καταβητέ τσι έκι ποίου, αλλά ούτε τσαί έκι αντεχούμενε τα νέα να κχαμπάει.
Ετήνα, δίχως να αλεί ταν αλήιθα επέτσε: —Ανέ ποίουμε ννία βόλτα γιούρε από το λιμάνι με έντανη ταν ωραία φεγγαράδα.
Έτρου για να δοτσιμάσου πφού θα μι φαγκηστεί άμα μπαρκάρου για να ζάου πέρε μακρία …….
Ανέ έχουμε υγεία θιλενάδε τσαι θίλοι ότσι πιο πολύκιμο……
Να τσαι οι Γειτόνισε με τα παράπονα σου θαμάστε σι .
Τίτιντα τσαι Πέφτα – του Αουνάρη : Α Τσακωνοπαρέα
Θ:Σιούλα, εεε γειτόνισα… Αμέρα κά ….
Σ:Όξα κια νι οράτσερε ταν αμέρα ταν
Κα εκιού βρε Θωμαή ;
Θ:Γιατσι βρε Σιούλα;
Ποίε ντε κειράε μαθέ……
Σ:Βρε Θωμαή νία κάψα ντρεούτσε νάμου τς'εκιού μ'έσι αούα ποίε με κειράε;
Θ: Ο 'νι
Ερέχου ντι γκανένα
Κχίπτα..
Σ : Όρεγη έννι βρε Θωμαή…..Τσι θ'αλεί ο 'σι ερέχα μι, στραβούτθερε;
Θ : Χαχαχα
Ο 'σι κιάνουμένα κχίπτα πφι ένι αού ο όγο .
Σ: Ο ' νι κιανουμένα ,ο 'νι ερικχουμένα , τσι ένι μαθέ αερικό νη ένι μπαητέ το ιλάμι
Θ: Όχι δα αλλά να, τα νία ένι κχαμπαίνου ταν άβα ένι ποίου καΐα, με το Θεό θα σι βάλουμε ..
Σ: Μα τσαι έτενη δόξα νά 'χει τ'όνουμα σι
Τας το Σερικχή κχαμπαίνου πάσα ναμέρα τσαι ως να αλήερε αμήν νιε γιουρήε του καΐλε να μη μπορήνερε να νάρερε ανάσα ….
Θ: Ένα δίτσηε νιε 'σι έχα …..
Σ: Αμ έχα Έννι αλλά Κια να νι ερέσου!!!
Θ: Μη ποίνερε πρεσσά Θελήματα, κάτσα το αιρκοντίσιονερ.
Σ: Τς'ένι έγκεινη Θωμαή;
Θ : Έκεινη πφι ένι μπάντα ψιουχρέ αέρα
Βρε γειτόνισσα
Σ: Έχα ένι ετστάπα πράμα εζού;
Θ: Κια να νιουρίζου;
Εκιού έσι νιουκοτσιουρά
Κατσάτε ταν απότσια τσαι ποίνετε γκάνα μπουτςάρισμα…
……..Μιλάμε Τσακώνικα……….
Τίτιντα τσαί Πέφτα – του Φλεβάρη : Α Τσακωνοπαρέα .
Καϊδί
Καούννι
Κχιούλε
Κχούλε
Κχάμπα
Κχραΐα
Κχρασίντου-ίντα-ίντουτα
Κιουφτέ,ρήμα κιούφου-φα-φουντα
Κόψε καϊδί για τουρ αιγίδε
Το καούννι ο 'νι νατέ
Κρέμα το ταγάρι τθο κχιούλε
Επατήκα ένα κχούλε
Εκιάκαει κχάμπα τα καρναμπίκια
Κχάμπα από το άγο ντι
Ννία κχραΐα τας' το ύο 'μποίτσερε
Ννι έννι κχραςίντου γιατσί μ' ένι τςούντα
Το κράμα ο μποίτσε βότςου
Μη ννι ατθαήχερε άμα ένι κιουφτέ
Ο κιουρέ ένι νόστσιμο
Μη λησμονήνουμε  τα γρούσσα νάμου θιλενάδε τσαί θίλοι.
Κουιντέτο  από το βιβλίε «ΚΡΑΥΓΗ» Διαστσευή τσαί γραφτεί τα Τσακώνικα από τον Πάνο Μαρνέρη
Τίτιντα τσαί Πέφτα – του Σερικχή : Α Τσακωνοπαρέα
Ετήνε ο 'κι πορού να νιλεί, μόνιου τα τσιουφά σι εταράε .
Απέ νι άγκαμε εζού τσαι α τσεία μι τσαι νι αποσούκαμε τθο ξενοδοχείε  Παλλάς πφι  ο 'κι δατέ .
Α τσεία μι κχαράε νία μίςα Άι .
Νιε σονίε τσάι νιέ βαλήτσε τθά  πληγά.
Σ'αφήκα οπά τσαι άγκα τα πορία πφι ήγκιαει όλοι οι σκοτουτοί .
Ξοικά κατά ταν πλεύρα όα κατακότσινε…
Ο αϊθή μι τσαι α μάτη μι ήγκιαει έχουντε ερεστέ τον αφέγκη μι .
Έμα πατούα τάνου τθα τσιφάρια από του πενατοί ως να ζάου  να ερέσου του διτσοί μι .
Σαν σ'ερέκα ήγκιαει όλοι απανούσε από τον αφέγκη μι τσαι ήκιαει βούντε.
Ο λαιμό σι έκι κοφτέ από του σιφαίρε .
Όλοι ήγκιαει κχαράχουντε βοήθα από τα μάτη μι.
Α έρμο έκι βοηθούα να σι κχαμπαήσουει τσαι έκι ποία κίσου τάνου να αποσούει τον αφέγκη μι .
Ενέτζε τον αφέγκη μι ταν άβα μέρα τσαι νιε κχακχούαμε.
Τρομάμε να ανοίτσουμε τον τάφο γιατσί τα τσυπαρίσια ήγκιαει έχουντα πρεσσοί σίντε…
Υγεία θιλενάδε τσαι θίλοι τσαι αγάκη του καρδίε νάμου .
…………Εμέ Ννιούντε Τσακώνικα………Μαρία
Τίτιντα τσαί Πέφτα – του Αγούστου : Α Τσακωνοπαρέα.
Ταν άβα μέρα πφί έκι α παραμονά του γάμου ο γαμπρέ ανανέτζε τσαί πάλι το θέμα για το χιλιάρικο..
Τότθε ο Στάϊθη απογήτθε ότσι ό 'κι έχου άλλοι παράδε τθού χέρε σι γιατσί σέ ξοδεύε όλοι για τα του γάμου, τσαί αν έκι Θέου να ζάει να σι κχαράτσει από τον άρρωστε Θανάση….Ένταοι πέτσε τθο γαμπρέ αλλά Τθο Θανάση ννιέ πέτσε:
— Το ένα χιλιάρικο, πφι ένι πανωπρίτσι, να ννι δούμε αφού στεφανουϊθεί, έτρου θα δενάτσει νάμου οτσι να μου ένι μπιστεγκούμενε όπφου ννιέ μπιστέμαει τσαί εννεί….—Ναι απογήτθε ο Θανάση, ούγοιε σ' έκι κιστίου όλα τσαί πλέκιεριου έταοι πφι ννι έκι αού ο αϊθή σι.
Άμα τσαί μπαήτσε τάτσου ο Στάϊθη μπάτσε τάσου α Αφέντρα.
Ζυγούτσε το Θανάση, τσινήτσε να ννι γλυκοννιλήννει τσαί να ννι χαϊδέμπτζει.
— Να έδαρη πφ'έσι αού Θανασάτση, πφι α γρία πεθερά μι στάτους του πούμε σι, ένι φοζουμένα να μπάτσε σκωρεϊθεί γιάκειννι βιάστε να ναϊθεί ο γάμο να δει νάμου ταν εφτσή σι.
Εζού πέκα να ναθήρε εκιού κα, αλλά……
Υγεία σε όλε το κόσμο τσαί να ννιλήνουμε τα γρούσσα νάμου.
…………….Μιλάμε Τσακώνικα………….
Τίτιντα τσαι Πέφτα – του Δετσέμπρη :Α Τσακωνοπαρέα
Μαντρί Γιώργου Μαρνέρη τ'αφέγκη μι.
Το μαντρί του Γιώργου του Λία του Μαρνέρη( Καμπούρη)
Το μαντρί τσαι το καλιούτςι τ' Αφέγκη μι.
Το αγακητέ μι μέρη.
Νι εχκίε το .
Μαστόροι:  ο τσείε μι ο Κώστα  Ντουζένη τσαι ο τσείε μι ο Γιάννη Ντουζένη ( Βάσο.)
Ογή ο αφέγκη μι περαήε πρεσσά καουτσαίρια, Έμαει κιούφουντε τάτσου στρουματσάδα, κάτου από τα άςα με τον αφέγκη μι να
Αλεί νι νάμου καλαμπούρια τσαι ιστορίλε.
Έκι έχου τσαι τσήπο αλλά το μόνιου πφι έκι φτύου ήγκιαει τα σκούντα… Ακατούσε από τον τσήπο έκι α καρβουνοθήκα .
Ίσια με εκατό κανίνια τσαι παρατάνου έμαει έχουντε σταλιχτέ τσαι δατέ οπά.
Έκι ένα τρόπο να επιζήουμε…
Ο αφέγκη μι έκι ένα πρεσσιού καλέ τσαι σοφό άντρωπο, με σεβασμό ακόνη τσαι τθα μιτσά καμπτζία ποτέ ο 'κι προσβάνου άντρωπο.
Αρρωστήτσε τα σαράντα σι  πρεσσιού βαρία από ρεμακισμοί τσαι αραμάτσε καμπούρη.
Αλλά έκι έχου σύντροφο τα Μάτη μι, τα Τούλα του Λαρίου, ένα  ήρωα πραγμακικά.
Έκι ετήνα πφι έκι φερίκχα το φαέ τσαι το  άϊ  για να ζεί ταν οικογένεια σι..
Ο αφέγκη μι με τα λίγα χκινά, αλλά τσαι με τα κανίνια κατανέγκαει παρέα να σι μπάλωει πέρε τθα ζωή τσαι όχι μόνιου.
Ήγκιαει ερωτευτοί ως τα τελευταία .
Επάρτθαει  με αγάκη , κρέφταει… Τσαι έτανη ταν αγάκη νιε κχοντούκαει ως το τέλη τσαι νιε μεταδούκαει τθα καμπτζία σου
Μνημόσυνε ένι ποίου σάμερε σ'εμού γονείε μι τσαι με δάκρυα ένι φωνηάντου δενατά πρεσσιού δενατά ..Φ Χ Α Ρ Ι Σ Τ Ο Υ………
Προξενηκή  : του Παπαδιαμάντη .
…………..Εμέ Νιούντε Τσακώνικα……….
Ο προξενηκή του Παπαδιαμάγκη.
Ακομπέτι με ένταοι  πφι ννιε πέτσε ο θίλε σι τσινήτσε να ζάει να αννοίτσει ταν αποθήτση σι .
Οπά έκι μπαούκχου τσαι μαστορέγκου τα πάρασχα σι .
Τα πορεία όπφουρ έκι έγκου αού έκι από τάσου σι:
—Έδαρη με τσι σούκχα εζού θα ζάου τθα Κρατήρα τσαι θα ξεστομίσου ένταοι όα;
Να ννι ρωτίου τθα ίσια ανέ ένι θέα το Σάββα για άτςωπό σι;
Ο 'ννι έχου το θάρρη να ννι ρωτίου..
Τσαι άμα ένι θέα εννίου;
Πφού ο περάτσε μι από τον εμαλέ μι;Συλλογίστε .
Μπάτσε αληθέψει α παροιμία « Ανύπαντρε προξενητή για όγου σι ένι κχαράχου!»  Ένα μιτσή κειρασμό εκάνε τθον εμαλέ σι.
Πέτσε τάσου σι.«Τάχατες ο Θεό νή ο ιδάβολε ννι εφουκίε να μι ννι αλεί;
Ό'κι θα μπορέου ποτές να αλήου τθα ίσια τθαν Κρατήρα άμα εννίου ένι θέα…Έννι μπορού  όμως να ννι αλήου για άλλε, αν ένι θέα τον τάδε όγου χάρη, για να κιάσουμε κουβέντα τσαι να μετςίουμε τα ύβατα.»
Μετςίτσε του διτσοί σι χάρε με έτεοι του Σάββα….
Να έμε κα τσαι να έχουμε υγεία θιλενάδε τσαι θίλοι….
ΕΜΕ ΝΙΟΥΝΤΕ ΤΣΑΙΩΝΙΚΑ.,………
Τίτιντα τσαι Πέφτα – του Μάτζη : Α Τσακωνοπαρέα .
Προξενηκή : Υου Παπαδιαμάντη.
Πράματις α νέα χήρα έκι όμορφο τσαι λιανοφκιαστά.
—Κοντογού ένι Μάτζη, πέτσε α Κρατήρα, θα ζάρε κίσου τθα παπόρια Στέλιο;
Ρωτήτσε ννι —Τσαι τσι να ποίου,όσιου Έννι αντέχου θα παλαίγκου με του θάασσε απογήτθε ο Στέλιο.
—Αααχ, τσι τάχα να απονάτθε ο αϊθή μι ο Μήτρο, πφι ατζε τα κουβάνα πέαγα, δέκα χρόνου ένι έχου να ννιαϊθεί, ταν Αστράλια πέκαει ότσι ένι ζατέ.Ζάκαει τσαι οι γονείε μι, ζάτσε τσαι ο Φιλάρετε ζάκαει όλοι σου.
Έμα έχα τα καμπτζία του αϊθή μι πφι ήγκιαει παρείντα να μ' οράνει, έδαρη α μάτη σου ο 'νι αφήνα σι, ένι θέα να ματαστεφανουϊθεί εννιάκα..Από τσι ένι δενάχουντα ννι αποσούκαει κουβαλητοι κουβέντε ότσι εζου πέκα το τσαι το….
Κακό ο κόσμο Στέλιο τσίπτα ο 'ννι έχα πετέ.
Μόννιου σαν εννιάκα για του παντρείε σι, θυνήμα τον αϊθή μι το Φιλάρετε τσαι δακρύα.
Τσίπτα άλλιου …
Αγάκη υγεία τσαι σέβας θιλενάδε τσαι θίλοι, για τουρ άλλοι τσαι πλέκιεριου για τα γρούσσα νάμου .
Πρώτε χροννια τθα Τσακωπνικα .
Συγχαρητήρια τθα Χρυσούλα νάμου.
………Εμέ Ννιούντε Τσακώνικα……….Σωτηριάδη
Τίτιντα τσαί Πέφτα – του Αμαη : Α Τσακωνοπαρέα .
Α χήρα του νεομάρτυρα .
Τθο χωριουδάτσι του Κωσταγκή μαθεύτε μετά από κχάμποσοι τσαιρέ, ότσι το Κωσταγκή ννιε κρεμάκαει άδικα τθα Πόλη οι Τούρτσοι.
Α νέα τότθε Χρύσα απόκχαλε, εγκιούτθε τθα κουβάνα τσαί ννιε νοιρογήτσε.
Απέ περάκαει δυ χρόνου  ματαστεφανούτθε.
Λίγοι ναμέρε από το δεύτερε γάμο οράτσε όννειρε το πρώτε σι άτςωπο, τον Κωσταγκή με τα θελία τθο λαιμό….
—«Χρύσα με λησμονέτσερε;» Α Χρύσα ετθάτσε με πυρετέ τσαί α ννία σι αβουτάνα έκι βουΐζα.
Έκι αραματά κίσου απόκχαλε τσαί γενάτσε με πρεσσά βάσανα.
Το πρώκιου καμπτζι με το Κωσταγκή έκι σκωρετέ….
Μετά από κχάμποσοι τσαιρέ σκωρέτθε τσαί ο δέφτερε άτςωπό σι τσαί ετήνα κουφούτθε από τα ννία αβουτάνα.
Εβάτσε τσαί τον δέφτερε  σι άτσώπα, τσαί απέ περάτσε λίγο τσαιρέ σκωρέτθε τσαί το δέφκιεριου σι  καμπτζί….
Τσακώνικα έμε ννιούντε έμε θέντε έμε μπορούντε.
Υγεία να έχουμε.
……..Εμέ Ννιούντε Τσακώνικα……..
Τίτιντα τσαι Πέφτα -του Σερικχή  : Το μαντρί του Πίπη : του Πάνου Μαρνέρη .
Τίτιντα τσαι Πέφτα – του Σερικχή : Α Τσακωνοπαρέα .
Μαντρί του Σπύρου Κορόγου: Από τον Πάνο Μαρνέρη .
Το μαντρί τσαι ο κάλυε έντενη ήγκιαει του Νικόα του Γκουβύση (Γάζου).
Ο 'νι νιουρίζου άμα νι έκι έχου χκιστέ ο αφέγκη σι νι ετήνε .
Επουλήτθε τσαι νι άτζε ο Σπύρο του Γιάννη του Κορόγου(Γιαννέλη)
Ο Σπύρο (Πίπη)
Ένι πρέπουντα να νι αγοράτσε τάσου τα δεκαετία του  .
Έκι έχου προύατα .
Ένα πρεσσιού καλέ τσαι αστείο άντρωπο .
Παντρεύτε τα Σιούλα του Τριαντάφυλλου Τίγκλια ούγοιε έκι πρώτε τσάδεφο τ'αφέγκη μι .
Καμπτζία σι: ο Φίλο, ο Γιάννη,
Ο Λιάκο τσαι α σιάτη σι α Ελένη .
Τα καμπτζία σι τσαι τα τςία είνι πετυχητοί επιχειρηματίε τθαν Αμεριτσή , τσαι ου 'νι λησμονούντε το τόπο πφι ενάτθαει .
Εχρηματοδοτήκαει τθο να σιαχτεί το νεκροταφείε του Τερού μαζί με τον Άγιε, «ταν Αγία Αναστασία» τσαι όχι μόνιου.Σ'έμε Φχαριστούντε .
Ο Τσείε ο Σπύρο λοιπόν κάποτε έκι έχου τσαι ταβέρνα τθα Ρυακούλια του τάνου Τερού.
Εσκωρέτθε τθα
Πενήντα σι ….
Εσκωρέτθε ταν ούρα πφι έκι ποκίχου τα προύατα σι .
Νι ερέκαει τθο κηγάϊδι σκωρετέ.
Τσαι έγκεινη το μαντρί τσαι ο κάλυε είνι απαραματά μοναχά σου τσαι είνι αντεχούμενα .
Είνι αντεχούμενα τουρ αντροίποι σου, τα ζωντανά σου κάτσι τελοσπάντων για να περηφανενευτούνει τσαι να διτσιλογήνει τον όγο πφι είνι ερικχούμενα … Ως πόσιου θα αντέξωει…
Θα δενάτσει…….
………………ΕΜΕ ΝΙΟΥΝΤΕ ΤΤΣΑΚΩΝΙΚΑ ……………
…………Μιλάμε Τσακώνικα ………….
Τίτιντα τσαι Πέφτα : Α Τσακωνοπαρέα.
Θωμαή,Σιούλα,Σταματού : του Πάνου Μαρνέρη .
Σ:Ο 'τθε αούντε  μι τσι πράμα ένι έγκειννι;
Θ:Κίσου τα ιίδα Σιούλα;
Μ:Βρέ, τς'επαθήκατε τσαί οι δύου…
Σ:Έντενη ο ιδάσκαλε, ννία ογή ννία οπά σε ζουρλίε τα παλιοκάμπτζιουα τσαί κοντά με τα καμπτζιούλια τσαί εννείνανε.
Θ: Τσι κακό έκι έγκειννι σάτση  βρε κολλέγισε ;
Μ: θα σιντούμε σε γκαννιά μερία νη θα έμε του Κλώτσου….
Σ: Έα τα όγια μι ντεεεε….Ννία ογή,ννία οπά, ννία παραπέρε…
Θ: Τσι να πει τσαί έτενη ο έρμο, όκια ένι ερέχου ψαΐα ένι  απατσιάζου…
Μ: Ορή κακότθο, έδαρη πέτσε ότσι ο θα ζάμε  κχίπτα αλλιά έγκειννι ογή θα ένι το κονάτσι νάμου
Σ: Για να 'ράμε βρε γουναίτσε, να ννι οράου τσαί να μη ννι κιστίου, γιατσί έδαρη τελευταία καντάρι ο 'νι αούντα ννι…..
Θ: Άφε ννι τα νέκρα σι τσαί έτενη τον έρμο….
Μ: Ένι παλαίγκου τσαί έτενη για το καλύτερε μαθέ, αφού τα καμπτζιούλια είννι  α αδυνανία σι.
Σ: Α αλήιθα ένι ότσι για τα καμπτζιούλια σ' ένι δίου όα για όα…
Θ:Τότθε τσι ννιε σι σταμοδέρα τς'εκιού βρε Σιούλα;
Μ: Καψο Θωμαή σάματσι ο 'σι ννιουρίζα ννι τα Σιούλα πλέα…
Σ:Βρε γουναίτσε να μπάτσε ννιε σεκλεκίε γκανένα;
Θ: Έσι αούα;
Σαν τσι να ννιέ σεκλεκίε μαθέ!!!
Μ: Σα λίγο κουμπουτέ ννι οράκα….
Σ: Ννι ένι κιάντα τσαί το δικό σι τσαί ο 'σι μπάνα ννι κουβέντα…
Θ:Ννία χαρά, ότσι οράει τα καμπτζιούλια θα αννοίτσει α καρδία σι σαν τσαί του διτσοί νάμου.
Μ: Χρίε νάμου να ννιλήνουμε τα γρούσσα νάμου τσαί να ννι μεταλαμπαϊδάσουμε τσαί τθα καμπτζιούλια νάμου.
Χρίε νάμου ιερέ.
…..Υγεία, τσαί Αγάκη του καρδίε νάμου Θιλενάδε τσαί θίλοι……
Τίτιντα τσαι Πέφτα – του Νοέμπρη  .
Κουιτέ  από το Βιβλίε «ΚΡΑΥΓΗ»Διαστευή τσαι γραφτέ τθα Τσακώνικα από τον Πάνο Μαρνέρη .
Εμέ Νιούντε Τσακώνικα ………Πολυξένη
Τίτιντα τσαι Πέφτα– του Νοέμπρη : Α Τσακωνοπαρέα .
Διαστσευή τσαι γραφτέ τθα Τσακώνικα απο τον Πάνο Μαρνέρη
Έτανη ταν Αμέρα εκιάκαει πέντε τσαι επέκαει νάμου: —Άμα τσαι ο φέρετε το καλύτερε χαλί πφι έτθε έχουντε τα τσέα νιούμου θα σι σκοτούμε.
Άγκα τσαι εζου ένα χαλί, όπφου τσαι όλοι οι άλλοι, τσαι νι αποσούκα τθα πλατεία .
Απέ μαζούκαει τα χαλία σ'αφήκαει λέφτεροι.
Πφι εζάκα τθα πλατεία, ο αφέγκη μι έκι έχου μαθητέ ότσι άγκαει νάμου το καμπτζί, εζάτσε λοιπόν να μάϊθει τσι απονάτθε.
Τότθε εκιάκαει τσ'έτενη τσαι ταν άβα μέρα νιε σκωτούκαει .
Ενεί εζάκαμε ταν άμπελε, τθα Κατσικαντρέϊκα,  έμαει ορούντε τα Καλάβρυτα να δέσωει  τσαι έμαει βούντε.
Έννι θυνηκχουμένα πφι ότσι έκι παρίου ο στρατέ ένα ξεκόβε τσαι εκάνε σ'ενεί .
Να μου εδούτσε να κατάβουμε ότσι άμα ο 'μαει φύντε άκια να σκοτούνει νάμου.
Φύγκαμε  με τα ιίτα πφι έμαει φορούντε τσαι ζάκαμε πέρε του Κατσιφάρα .
Σαν περαήαμε το λαγκάδι αρχινήαει να ξερίχωει νάμου,
Γκριούμαει τσαι σαν μπαήκαμε με το δρόνη  σούκαμε τθα Γουμένισσα.
Τίτιντα τσαί Πέφτα – του Γενάρη : Α Τσακωνοπαρέα
Κουιτέ   από το βιβλίε «ΚΡΑΥΓΗ»
Ότσι μπαήτσε α Μάτη μι από το σκολείε εμποίτσε να γιουρίσει τθο χωριουδάτσι .
Ο 'κι νιουρίζα ότσι οι ατςοίποι όλοι ήγκιαει σκοτουτοί.
Οι Γερμανοί ύστερα από έγκεινη τσινήκαει για το χωριουδάτσι νάμου.
Τθα πορία πφι ήγκιαει έγκουντε σταμακίαει τθο κάλυε  του Άγριου τσαι σκοτούκαει τα δύου καμπτζιούλια του Κατσικόπουλου, πφι ήγκιαει έχουντα χατέ τα ματερούλα σου,Ακριβούλα, με τον Μπομπαρδισμό.
Εμποίτσε α Μάτη μι να ακχουγκίτσει τα καμπτζία τσαι εζάκαει να νι πρανήσουει .
Σαν εσούκαει τθο χωριουδάτσι εζάκαει τα τσέα νάμου τσαι ήγκιαει θέντε Σομό.
—Φέρε του κότθε να σι θύουμε, νιε ιδατάνει.
Σ'εβαλήτσε α Μάτη μι σ'ένα τέτζερε τσαι φαήκαει .
Τα σύνταχα τθάκαι, κόβαει το ύο από τα στέρνα τσαι βαλήκαει κχάρε.
Εζάκαει να δάνει τσαι τα δικά κά νάμου τσέα, αλλά ά Μάτη μι νιε γλυτούτσε .
Έμαει έχουντε – βαρέλια κρασί, α μάτη μι νιε τσαφήτσε  να τσυχηθει τσαι γλυτούτσε τα τσέα .
Αγάκη του καρδίε νάμου τσαι να έχουμε υγεία..
Τίτιντα τσαί Πέφτα – του Αουνάρη .
Πολυξένη
Τίτιντα τσαί Πέφτα – του Αουνάρη :Α Τσακωνοπαρέα
Παπαδιαμάντη : Τύχη από ταν Αμεριτσή.
Ότσι μαθεύτε τθο χωριουδάτσι ότσι τθο Περαία εκοκιάε ο Θανάση τσαί έκι φερίκχου λίρε μαζί σι πέντε προξενία εμποίκαει τθαν Ασημήνα για τα Σιάτη σι ταν Αφέντρα.
Πρεσσοί ήγκιαει θέστε να απολείνει  προξενεία για τον ιίδε το Θανάση, αλλά ήγκιαει ννιουρίζουντε ότσι όκι θα πει τσίπτα μπρου νοιουκοτσιουρέψει ταν αϊθά σι.
Έτεοι πφι ννι ήγκιαει θέντε για γαμπρέ ήγκιαει ποίντε τα πάντα για να στεφανουϊθεί α Αφέντρα.
Σαν εσούτσε τθο τόπο σι ο Θανάση ννι οράκαει αδύνατε τσαί τσέρινε τσαί παρετήτθαει από τα να θέλουει να ννι ποίουει γαμπρέ.
Ανάμεσα του γαμπροί πφι ήγκιαει κχαράχουντε ταν Αφέντρα  τα πρώτε θέση έκι έχου ο νέο με το μιτσί εμπορικό .
Έκι ο Γρηγόρη τα Μονεμβασώ.
Ο νέο στσέφτε ότσι, με του λίρε του Θανάση άκια να έκι ξεχρεουκχούμενε  τσαί ότσι άκια να έκι ατςεραίνου το εμπόριε σι.
Υγεία τσαί τα γρούσσα νάμου σαν τσαί τουρ εψιου νάμου θιλενάδε τσαί θίλοι……
…….Εμέ Ννιούντε Τσακώνικα………
Τίτιντα τσαί Πέφτα  του Απρίλη τσαί  του Αμάη  .
Παπαδιαμάντη  Διαστσευή τσαί γραφτέ τθα Τσακώνικα από τον Πάνο Μαρνέρη
……….Εμέ Ννιούντε Τσακώνικα…….Πολυξένη
Τίτιντα τσαί Πέφτα  του Απρίλη τσαί  του Αμάη : Α Τσακωνοπαρέα Παπαδιαμάντη : Α Χήρα του νεομάρτυρα
Οπά οι Έλληνοι εμπόροι, ήγκιαει πούντε τθου Τούρτσοι, άϊ, ελίε, βότσι, σιούκα, τσίπουρε, σταφίδα τσαί άβα κουμπάννια τσαι καούιδα.
Τότθε ενάτθε ννία παραξήγηση ανάμεσα του Χριστσιανοί  τσαί του τουρ Οθωμανοί.
Ένα Έλληνα ναύτα ντούτσε μ'ένα κουκί ένα Τούρκο τσαί ννιέ σκωτούτσε.
Σαν εμαθεύτε το φοννικό, εζάτσε α Τούρτσιχο αστυνομία τσαί αφού μαζούκαει το σκωτουτέ Τούρκο, εκιάκαει πέντε,  Ελληνοι.
Ανάμεσα σου έκι τσαί ο Κωσταγκή…
Γκανένα ο προδούτσε τον άλλε, ξον από δύου.
Έτεοι επέκαει ότσι το φοννικό ενάτθε κοντά τθο παπόρι πφι έκι καπετάννιε ο Κωσταγκή.
Ακόννη το ό,τσι ο Κωσταγκή έκι το παπόρι.
Οι μόνοι βολέ πφι ο 'κι το παπόρι έκι Τσιουρακά σύνταχα, πφι έκι έγκου να λειτουργηθεί, νή Σάμπα αργά πφι έκι έγκου να κανοννίσει τουρ ογαριασμοί σι…..
Τότθε οι Τούρτσοι κχοντούκαει το Κωσταγκή του Ματαρώνα τσαί τουρ  άλλοι σε τσαφήκαει….
Ανέ ννιλήνουμε τα γρούσσα νάμου θιλενάδε τσαί θίλοι.
Με υγεία….
Τίτιντα τσαι Πέφτα  του Αμάη τσαι  του Σερικχή .
Τίτιντα τσαι Πέφτα  του Αμάη τσαι  του Σερικχή
Α Τσακωνοπαρέα … Κουιτέ : από το βιβλίε «ΚΡΑΥΓΗ».
Τσυχήτθαει
Όλοι κατά τον ανοιτθέ πλέα πόρε.
Ένα στρακιώτα Γερμανέ νιε σιμούκαμε σε νία γωνία τσαι αραμάτσε κόκαλε.
Ο προαβήτσε να πεί τσίπτα πάρα να ξοικάζει νάμου με το τθούμα ανοιτθέ .
Τότθε κατςούκαει τα τζαμελίτσια.
Άλλοι ήγκιαει ασπηδούντε από τα παναϊθούρια τσαι άλλοι να μπαήνωει από τον πόρε .
Σαν εμπαήκα τάτσου τσαι κχαμπάκα του σκάλε οράκα τάσου από το πρεσσέ καπινέ να δέσωει οι τσέλε .
Ταν ιίδε ούρα κατά μερία τα τράπεζα οι Γερμανοί αραϊδαστοί τθα γραμμή .
Ήγκιαει δενάχουντε παραφαγκιστοί.
Όπφουρ έκι μπαήνου ο κόσμο από το σκολείε όμως νι ήγκιαει τίφουντε προς το Σταθιμό αούντε νι: «Κατά κάτου, κατά κάτου»
Ου 'γκιαει αφήντε γκανένα να ζάει κατά τάνου.
Εζάκα όκια έκι έγκου όλε ο κόσμο .
Εσούκα ως τουρ Άγιε Θόδερε .
Κάτσι να μου έκι τςούντα.
Στσέμαει όλοι να ζάμε να ψαφήουμε για τουρ
Ατσοίποι…
Να νιουρίζουμε ταν ιστορία νάμου… Τσαί να έχουμε ταν υγεία νάμου ..
Τίτιντα τσαι Πέφτα  του Γενάρη τσαι  του Φλεβάρη :
Μπάκα τθα χουρίσματα τα πέμπτε τσαι έχτε τάξη πφι έμαει έχουντε τα πράματα.
Οράκα τθο πάτουμα παράδε τσαι χρυσαφικά παρατητά.
Όα ήγκιαει δέσουντα .
Πέκα τθα μάτη μι : —Να ζάου κατά τάνου μπάτσε ερέσου γκανένα;
—Κια θα περάρε;
Οράκα πφι όα ήγκιαει δέσουντα γιούρε μι, τραβήα τα μάτη μι τσαι τ'αφούτςια μι τσαι ζάκαμε τθο σταθιμό .
Οπά ήγκιαει τσαι έτεοι πφι ήγκιαει δουλέγκουντε τθα τρένα .
Έγκουντε ήγκιαει , βούντε τσαι περικαούντε τσαι ρωτούντε για του διτσοί σου.
Έτεοι ήγκιαει απογηκχουμένει.
—Μη σκλεκίχετε νάμου ο 'με νιουρίζουντε… Με το έτρου ενιάκαμε τον αρακαλητέ τα Βασωνιά .
— Κια έτθε έγκουντε βρε τςίσιε!!!
Έατθε ογή να οράτε,  όλοι οι ατςίποι είννι σκοτουτοί ογή τθα γαϊδουρόραχη ( έτρου ήγκιαει αούντε το τόπο του μακελειού) .
Τσινήκαμε να έγκουμε οπά πφι επέτσε νάμου α Βασωνιά .
Να έχουμε υγεία θιλενάδε τσαι θίλοι τσαι αλάργα από πόλεμο .
Τίτιντα τσαί Πέφτα – του Δετσέμπρη .
……….Εμέ Ννιούντε Τσακώνικα ……..Σταματού Μαν.
Τίτιντα τσαί Πέφτα – του Δετσέμπρη  :Α Τσακωνοπαρέα.
— Ο 'κι αγαπού ντι γκανένα όρπα πέρε μπρού ντ'άρει ο τσύρ Μοναχάκη;
Ρωτήτσε ννι ο Μαθιό.
—Πρεσσοί….Τσι ένα τσαί δύου;
Ννιάε οπά!
Ννιέ βεβαιούτσε α Λιαλιώ .
—Αλλά του φτωχοί σιατέρε σι είννι αγαπούντε σαν τα λαλούιδα, σι  είννι κόφουντε  για να σι ζουννιστούνει τσαί απέ σι είννι αφήντε τσαί είννι μαραινούμενα.
Εζού ο 'μα γκαννία με ατςά προίκα για να μ'αγαπήωει τσαί να μη στεφανουθούνει, νή ακόννη να μι κρέψωει, να μι στεφανουθούνει τθα γκριουφά  για να μι προιτσίσωει αργούτερα οι γονείε μι.
Γιάγκειννι  ο 'ρέστε άλλε, ξον από το τσείε Μοναχάκη να μι κχαράτσει τσαί κίσου κά!!
Μουρμουριστά επέτσε:
«Με στεφανούκαε οι διτσοί μι,δίχως νάχωει τα Βουλή μι..»
—Τότθε γιατσί έσι φύα μακρία από τον τσύρ Μοναχάκη;
Ρωτήτσε ννι κίσου ο Μαθιό….
Ανέ έχουμε ταν υγεία νάμου θιλενάδε τσαί θίλοι, το πιο  πολύκιμο αγαθέ.
………… Εμέ Ννιούντε Τσακώνικα ………
Τίτιντα τσαι Πέφτα – του Οχτώμπρη : Κουιτέ απο το Βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη
Τίτιντα τσαι Πέφτα – του Οχτώμπρη  Α Τσακωνοπαρέα .
Καλάβρυτα , από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη.
Έμαει νίντε το τρένο να έτζει τσαι να παρήτθει τσαι ενιάτθε ότσι άγκαει τουρ ατςοίποι αιχμάλωτοι
Τσαι σι ήγγκιαει έγκουντε μακρύα .
Τουρ ούρε πφι έμαει κρακοαμπαρουτοί α Κική Μανδηλοπούλου μπαήτσε σ'ένα θρανίε, γονακίε τσαι προσεφτσήτθε.
Όσοι άλλοι ήγκιαει νιουρίζουντε τα όγια νι ήγκιαει αούντε μαζί σι .
Με το έτρου ενιάτθε νία φωνά: «ΕΜΕ δέσουντε».
Πράματις οράκαμε καθαρά τα λαμπούρα ..
Ατςά σύχυση.
Έννι θυνηκχουμένα τα τσυρά Αγλαΐα πφι νι έμα τραβήντα από το καπόκι σι, γιατσί κιάτσε νία ομπρέλα τσαι έκι παλαίγκα να κατςούει το τζάμι τθο παναϊθούρι τσαι να ασπηιδεί από τςία μέτςα ψέλη .
Μη μη τσυρά Αγλαΐα, νιε πέκα φοζατθά, θα σκοτουθείρε.
Ο 'νι θυνηκχουμένα το πφουρ εσούκα τθο πόρε αλάργα από τουρ αϊθήνε μι.
Δρανήαμε όλοι, πατού ο ένα τον άλλε, τσαι μπαήκαμε τάτσου.
Έκι γινούμενε τα κακομοίρα .
Κα να έμε τσαι να έχουμε ταν υγεία νάμου θιλενάδε τσαι θίλοι …
……….Μιλάμε Τσακώνικα……..
Τίτιντα τσαί Πέφτα – του Νοέμπρη : Για του νέοι  του Πάνου Μαρνέρη.
Τίτιντα τσαί Πέφτα- του Νοέμπρη : Α Τσακωνοπαρέα
Καρπό  παραγωγή φυτού ή δέντρου.
Επίσης ο τραχανάς
Καρυά  καρυδιά
Καρυολία είδος ελιάς ( καρύδι ελιά)
Καρυόφυα  Φύλλα καρυδιάς
Κάρφαλε πολύ σκληρό.
Καρθί καρφί
Καρφούκχου—α—ούκχουντα καρφώνω,(αυτή αυτό) καρφώνει
Κασίμενε —μένα—μενε κάθομαι (αυτή,αυτό) κάθεται
Κατθίου—α—ίντατοποθετώ(αυτή,αυτό,τοποθετεί
Κουσούρι  ελάττωμα
Κόκχουνε  κουκιά
Κοκχούννια κόλυβα .
Α Καρυά ένι θέα κχριούμα
Οι ελίε τσαί οι αχράε είννι γιομάτοι καρπό
Σάμερε θ' απρούμε τον καρπό
Γιομάτα ένι α καρυολία
Τα καρυόφυα  (Τσιτάκαει νή ετσιτάνει),  χινοπωριάε
Κάρφαλε ενάτθε έντενη ο άντε
Εχάτσερε το καρθί τσαί το πέταλε
Καρφούκαει το Χριστέ τθο Σταυρέ
Κασίμενε έννι σ'ένα κοτρώνι τσαί έννι αντεχούμενε
Έννι κατθίου τα τςέρβα μι τθαν αγκωνή
Ένι αού ψευκίλε, ννι ένι έχου το κουσούρι
Σάμερε έμε έχουντε κόκχουνε
Τθο μνημόσυνε να μεριάτσουμε κοκχούννια
Ανέ έχουμε ταν υγεία νάμου θιλενάδε τσαί θίλοι τσαί να μη λησμονήσουμε τα γρούσσα νάμου, τα ταυτότητα νάμου.
Τίτιντα τσαι Πέφτα – του Σετθέμπρη : Α Τσακωνοπαρέα .
Απέ εκάνε ο Ερυθρέ σταυρέ τσαι ενέγκαει νάμου κουμπάνια, ιίτα, τςέρβα τσαι άβα … Αργούτερα κάναει συτζενήδε από τα Βραχναίικα τσαι βοηθήκαει νάμου πρεσσιού .
Τσι άϊ, τσι φαέ, τσι ιίτα, τσι κουμπάνια,ακόνη τσαι λιόπανα ενέγκαει να χουρίσουμε τα τσέα .
Εζου βαλήκα κουβάνιου μαγκήλι τσαι νι έμα φορούα για πρεσσοί χρόνου.
Ταν αρχά εσιάμε ένα τσεάρι .
Βοηθήκαει νάμου οι Βραχνιαίοι.
Έμαει έγκουντε με ένα ονάρι τσαι ένα άγο, τα τσεία μι τσαι έμαει φερίκχουντε οτσι έκι αραματέ από τα δατά .
Εσιάμε ένα τσεάρι με τα βοήθεια από του Βραχνιαίοι με δύου χουρίσματα .
Το  του Δετσέμπρη εχάκα τον αφέγκη μι  χρονού τσαι του δύου αγακητοί μι αϊθήνε,τον Αντρία  χρονού μαθητή τσαι το Γιάννη  χρονού.
Α μάτη μι ό'κι έχα να πλερούει το σκολείε σι , εζάτσε τθο γιούκο, άτζε ένα ιίδε νιέ πουλήτσε για να πλερούει το σκολείε .
Ο αϊθή μι όμως
Ο κατανέτζε να
Τελειούει το σκολείε ποτέ, ό 'κι το γραφτέ σι .
Ανατςίλε σαν ένι σβαήχου γκανένα έντεοι τουρ αληθινοί μαρτυρίε.
ΤΣΑΚΩΝΙΚΑ ……….
…..……..Μιλάμε Τσακώνικα ………..
Τίτιντα τσαι Πέφτα – του Αμάη : Στέρνα, Δέσποινα : του Πάνου Μαρνέρη.
Τθα προηγούμενε ανάρτηση γράβαμε ουριστά πράματα πφ'ούγκιαει σουστά.
Εγράβαμε ότσι α στέρνα χκίστε το  νή  τσαι έγκειννι γιατσί τάνου τθα στέρνα είννι γραφτεί οι χρονολογίλε  τσαι .
Ένι επίσης χαρατθέ τ'όνουμα: Πέτρου.
Έτεοι οι χροννίλε όπφουρ ένι δενάχουντα, είννι  τότθε πφί ενάτθαει οι επιστσευέ,( τσιμέντα,κορίτε τσαί πούματα) μάλλον επί προεδρίας του Παναγιώτη Πολίτα.
Ο Αντώνη ο Αρκούιδη δούτσε τα πρώτε πληροφορία ότσι α στέρνα έκι χκιστά επί Τουρκοκρατίας.
Ρωτήκα το Δήμο Αλευρά Μηχαννικό τσαί ννι επιβεβαιούτσε .
Επίσης το Γιάννη  Ψαρρολόγου πφι εμποίτσε επιστευέ έδαρη τελευταία, ούγοιε κχαμπάτσε τάσου τσαί με πληροφορέτσε ότσι α στέρνα ένι χουριστά σε τςία χουρίσματα ούγοια είννι συγκοινωνούντα με καμάρε.
Ο 'με ννιουρίζουντε πότε χκίστε ακριβώς, αλλά το πιθανούτερε, τέλι του  αρχέ του .
Υγεία θιλενάδε τσαι θίλοι τσαι αγάκη τθου καρδίε νάμου.
Τίτιντα τσαι Πέφτα – του Νοέμπρη : Α Τσακωνοπαρέα.
..Για του νέοι  : του Πάνου Μαρνέρη .
Γάνουμα
Γιάγκειννι
Γιάκειννι
Γλαρούκχου
Γλαντίνι
Γλάρα
Γουμάρι
Γούρνα
Γρούσσα
Ο λεβέτα ένι Θέου γάνουμα
Γιάγκειννι ννιέ πέκα
Γιάκειννι ο 'ννι έχου τσίπτα να αλήου
Γλαρούκα για λίγο
Έτζε κόψε γκάνα γλαντίννι
Σάμερε τα σύνταχα έκι έχα γλάρα γιάκειννι οι κούνοι ου 'γκιαει κιάντε το ντορέ
Βρε Νικόα τσι γουμάρι ένι έγκειννι!
Θα ψοφαήτσερε το παλιομούαρε
Πάρα 'πά ένι ννία γούρνα γιομάτα ύο, όρα μη τσιτάτσερε τάσου
Νιλήνετε τα γρούσσα νάμου
Ανέ έχουμε ταν υγεία νάμου τσαι Ανέ ννιλήνουμε τα γρούσσα νάμου.
Τίτιντα τσαί Πέφτα- του Σοτθέμπρη .
Παπαδιαμάντη :Διαστσευή τσαί γραφτέ τθα Τσακώνικα από τον Πάνο Μαρνέρη.
……….Εμέ Ννιούντε Τσακώνικα…….Βασίλης Πολίτης
Τίτιντα τσαί Πέφτα – του Σοτθέμπρη : Α Τσακωνοπαρέα.
Ο δε Μάστρο—Στέφανε έκι φορού το τσόχινε τανουβράτσι σι ούγοιε έκι έχου τριάντα χρόνου,αλλά πέντε βολέ φορεστέ όλοι τς'όλοι,  το κατακότσινε σι φέσι με τα γεράννιε φούντα τσαί το κατακότσινε μαγκήλι έκι κρεμαστέ από τα μισά σι τσαί έκι σούντα ως του γούνοι.
Μπρου κχαμπάνει από τα τσέα ο γαμπρέ ζυγούτσε τα ννύιθη  τσαί ννιε πέτσε: —Ντι σε δούτσε ο Θανάση;
Α Αφέντρα κατακοτσιννίε τσαί κχάμπα ή ε τα τσιουφά σι.
—Τς'επαθήτσερε;
Ννιε ρωτήστε ο Γρηγόρη.
—Κχαμπαήε   τσαί πάλι τα τσιουφά σι α Αφέντρα.
Έκι Τσιουρακά σύνταχα δέκα α ούρα απολείτουργα.
Όλοι τραβήαει για τον Άγιε  πφί οπά ενάτθε το μυστήριε, το στεφάνουμα…
Το στεφάνι σαν ετελεύε, όλοι οι καλεστοί  όπφουρ ο δήμαρχο,ο λιμενάρχη,ο τελώνη τσαί όλοι οι άλλοι αβήκαει μέρη τθο χορέ.
Όλοι περαήαει κά με το Θανάση να ξοικάζει από το παναϊθούρι.
Να έμε περήφανοι για τα γρούσσα νάμου τσαί να ννι ννιλήνουμε.
Με υγεία .,.,…Εμέ Ννιούντε Τσακώνικα ………..
……….Μιλάμε Τσακώνικα ……….
Τίτιντα τσαι Πέφτα
Προξενηκή : του Οαπαδιαμάντη.
Τίτιντα τσαι Πέφτα – του Απρίλη : Α Τσακωνοπαρέα.
Άμα τύχει τσαι το άλλιου πρόσωπο ένι φρόνιμο, τσαί καόγνωμο τσαί παλιέ γνωστέ ταρ οικογέννεια,παλαιό γείτονα,θίλε τουρ αϊθήνε ντι;
Α Κρατήρα ο 'κι αούα τσίπτα.
—Άμα τσαί έκι παλιέ κολέγα του μακαρίτα του ατσούπου ντι Κρατήρα;
Συνεχίε ο Στέλιο…
Α χήρα κοτσινίε από άκρα νη σ'άκρα .
—Μ'ένα όγο, άμα ντ'έμα περικαού Κρατήρα να δετθήρε τα πρόταση μι τσαί να δοτσιμάσερε άβα ννία βοά τα βάσανα του κόσμου, τσί θάκια έσα αούα;.
Α Κρατήρα ερέτσε κίσου το χρώμα σι τσαί το ννιαυτέ σι τσαί πέτσε:
— Ορή ένι κοντογού Μάτζη.
Θα ζάρε με το καλέ τθα παπόρια, άμα γιουρίσερε θα έχει κλειστέ α γουναίκα ντι του δύου χρόνου τσαί τότθε με το καλέ έμε ορούντε.
Έτρου τσαί ενάτθε.
Ο Στέλιο κπαρκαρίε τσαί ξεμπαρκαρίε το Χινόπωρε.
Του Χριστού στεφανούτθαει
Αγάκη τσαι υγεία θιλενάδε τσαι θίλοι τσαι να ννιλήνουμε τα γρούσσα νάμου
Τίτιντα τςαι Πέφτα–του Δετσέμπτη .
Διασκευή τςαι γραφτέ τθα Τσακώνικα απο τον Πάνο Μαρνέρη
………Εμέ Νιούντε Τσακώνικα ……..Ηλιάνα Ολυμπίου
Τίτιντα τςαι Πέφτα – του Δετσέμπρη: Α Τσακωνοπαρέα .
Κουιτέ από το βιβλίε : «ΚΡΑΥΓΗ».
Σαν τελεύε ο μπομπαρδισμό, μπαήκαμε από τα γούρνα τσαι προσεχκικά μπάκαμε τθο κάτου μέρη τθο χωριουδάτσι, τθουρ αώνε όπφου σ'έμαι αούντε .
Σούτσε τσαι ο αφέγκη μι.
Οράτσε τα αίματα, μ'άτζε τσαι μ'αποσούτσε τθα Καλάβρυτα.
Οπά έκι ο Ερυθρέ Σταυρέ.
Με δεήκαει τα τσιουφά τσαι γιουρήαμε κίσου τθο χωριουδάτσι .
Πρεσσοι τσέλε δάκαει τσαι γκρενίσταει .
Α δικά νάμου γλυτούτσε .
Δεκατςεί σκοτούτθαει τσαι τάσου σε έντεοι τσαι  καμπτζιούλια του σκολείου.
Μετά από δέκα ναμέρε 'κάναει οι Γερμανοί, μαζούκαει τουρ ατςοίποι τσαι σε κλείκαει τθαν Αγία Άννα .
Εκάναει να νάρωει τσαι τον αφέγκη μι ούγοιε έκι κιούφου .
Α μάτη μι ψύχραιμο όπφουρ έκι γλυτούτσε τον αφέγκη μι .—Μη νι κειράζετε σε πέτσε, ο άτςωπο μι ένι βαρία άρρωστε.
Ο αϊθή μι ο ατςέ ασπηδήτσε από το παναϊθούρι τσαι γκριούφτε .
Κιάκαει κχαμπόσοι,σε μαζούκαει, απέ σ'αφήκαει λέφτεροι.
Θιλενάδε τσαι θίλοι, λεφτερία τσαι υγεία τα πιο πολύκιμα.
Τίτιντα τσαι Πέφτα – Του Αγούστου  .Κουιτέ   από το βιβλίε «ΚΡΑΥΓΗ» Διαστευή τσαι γραφτέ τθα Τσακώνικα από τον Πάνο Μαρνέρη .
…………..Εμέ Νιούντε Τσακώνικα ……….Πολυξένη
Τίτιντα τσαι Πέφτα – του Αγούστου : Α Τσακωνοπαρέα……
Α Μάτη μι, εζού, α τσεία μι α Βασίλω,τσαι α πεθερά σι
Άγκαμε του σκάλε τσαι ζάκαμε να σι κχαμπαήσουμε .
Οπά όλοι οι γουναίτσε ήγκιαει ψαφούντε να ερέσωει του διτσοί σου .
Ατθαΐχουντε του σκωρετοί.
Έκι ο ένα τάνου τον άλλε, τσαι ό 'σα νιουρίζου σι.
Τσαι το αίμα ποταμό.
Έμαει πατούντε τάνου τα αίματα τσαι τον πάγο .
Έκι κακήφορε τσαι έμαει λιουτσέντε .
Εσυφωνέκαμε με ταν Κατερίνα Τζόβολου να βοηθεί νάμου τσαι να νι βοηθήμε τσαι ενεί .
Έκι έχα τσαι ετήνα τσεί σκοτουτοί, τσαι βοηθήτσε νά μου α έρμο .
Εκουβαλήκα ενία τσιφάρια .
Τςεί του διτσοί νάμου, τον αφέγκη μι τσαι του δύου αϊθήνε μι, το τσείε μι το Κωστα τσαι τον αφεγκη σι Γιώργο, τσαι του τσεί τα Τζοβόλενα: τον αφέγκη σι θόδερε τσαι του δύου σι αϊθήνε Νικόα τσαι Θεμιστοκλή.
Ένι θυνηκχουμένα πφι ήγκιαει περούντα αρόπλανα απανούσε νάμου τσαι ενεί από το φόβο έμαει δρανήντουντε να γκριουφτούμε τθο ρυάτσι .
Ανέ έχουμε ταν υγεία νάμου θιλενάδε τσαι θίλοι ……..
Τίτα  του Φλεβάρη  .
Τίτα  του Φλεβάρη  ..
Α γρούσα λοιπόν ένει ανήκα σε όλοι τσε όλοι είνει έχουντε τα ιίδα διτσαιούματα .
Ένει πρέπουντα να δενάτσουμε αγάκη , τσε να καοσωρίσουμε έτεοι πφι είνει ποίντε τα προσπάϊθα .
Εζού τσε α ΤΣΑΚΩΝΟΠΑΡΕΑ Νιε έμε ποίντε κάθε χρόνε το θεατράτσι , τα σχολεία το  κάθε αμέρα .
Νιε ένει δειλούκχου με δάκρυα ότσι όποιε ένει προσπαθού ένει αξιέπαινε .
Ο ' νει υπάρχα στάθμη για το βαθημό τα προσπάϊθα .
Πάρα μόνο τα παλάνια , το χεροκρότημα Όλοι ΑΡΙΣΤΑ ΤΣΕ ΑΡΙΣΤΑ ΜΕ ΤΟΝΕ
Λάθη θα ναθούνει τσε θα ση διορθούκχουμε .
Έτθε ορούντε κολέγισσε τσε κολλέγοι , ότσι τα λάθη είνει αρίκχουντα διόρθωση,
Αλλά α διόρθωση ( α προφορικά ή γραπτά )άμα ένει ανάγωγο τσε αγενή τότθε ο 'νει διόρθωση ένει κράξιμο .
Κανένα ό νει ντροκιάζου τα γρούσα άμα ένει προσπαθού , ίσια ,ίσια ..
Θιλενάδε τσε θίλοι να νη νιλήνετε όπφουρ έτθε πορούντε .
Ο ένα θα διορθούτσει τον άλλε , όλοι θα νη μάθουμε .
Όλοι μαζύ .
Τσε προσέχτε ούτε εζού , ούτε Εμού να δετθείτθε ποτέ να νη μου (κράξει ) ή προσβάλλει όποιεδήποτε για τα προσπάϊθα νάμου .
ΤΣΕ ΤΣΑΚΩΝΙΚΑ ΤΑ ΧΕΙΑ ΝΙΟΥΜΟΥ …
Ίιτα  του Γενάρη  .
Τσακωνοπαρέα μη ….
Δίπα έκει το μαντρί με το τσεραμοστσεπαστέ ζατόνι ( Χαγιάκι ) .
Α στρούγκα με το τσερότοιχο τσε αγκατητά με απφαλίε .
Τθαν άουνα οι ασημένιοι σωροί απο άχουρα τσε α τελευταία θεμωνία απο φαέ έτοιμο να θυσιαστεί τθα πακόστρουτε άουνα απο τα πριόνια τα σβάρνα , τσε έτρου να γραφτεί ο επίλογο τα μάχη , για τον άντε τα χρονία .
Τθαν απότσια πφι είγκιαει ποίντε οι  θεούριοι κουμάρου , είγκιαει ποίντε του τυροκομιτσοί δουλείε .
Τάξη , ακρίβεια τσε πάστρα , σάματσι έκει γινουμένα λειτουργία ..
Όρπα έκει α ατσά κχιάνα οι γανουτοί λεβέτοι , οι καρδάρε , α σταυρουτά σουρουτά , οι τσατζίλε , ο κόφτα οι ξύλινοι μίσε τσε χουλιάρε , τα μπρακάτζα , οι κούτουλοι α σιδερόμιςα , το τςαργκάνι , τα κιουροβόλια , τςίφτα τσε άβα …..
Τσεραμοστσεπαστέ ζατόνι , στρούγκα με τουρ απφαλίε
Ετθε αούντε τάχα εν' έχα , α γρούσα νάμου δυσκολίε ;
Ίτα τσαί Τίτιντα - του Δετσέμπρη .
Φχαριστούντε πρεσσιού ταν Μαρία Αλεβάντη ..Το τελευταίο βίντεο από τα κα,πτζία για το .
Κα τσαι όμορφο χρονία να έχουμε καμπτζία μι ..
Ο τσινούρτση χρόνε να δει νιούμου φούκιση…
………Εμέ Νιούντε Τσακώνικα ……..Μαρία .Αλεβάντη
Τςιίτα τσαι Τίτιντα – του Δετσέμπρη : Α Τσακωνοπαρέα .
Διαστσευη τσαι γραφτέ τθα Τσακώνικα από τον Πάνο Μαρνέρη.
Του  του Οχτώμπρη ένα Γερμανικό λόχο τσινήτσε από το Αίγιε
Τσαι άτζε τα πορία για τα Καλάβρυτα .
Συνταχούλια τθου δεκαενία του Οχτώβρη ενάτθε μάχη, οι αντάρτοι
Με του Γερμανοί ανάκοντα τθα Κερπινή .
Οπά εσκωτούτθαει τσεί Γερμανοί κιάτθαει  όμηροι.
Ένα νιε γλυτούτσε,ούγειε γιουρίε κίσου τθο Αίγιε τσαι επέτσε τα καθέκαστα τθου Γερμανοί .
Ταν ιίδε αργακηνά εσούκαει τθα Καλάβρυτα οι Αντάρτοι με τουρ αιχμαλώτοι .
Τουρ αιχμαλώτοι σε κλείκαει τάσου τθο Δημοκικό σκολείε τσαι ετήνοι φύγκαει.
Ταν άβα μέρα μαθεύτε ότσι οι Γερμανοί τσινήκαει από το Αίγιε να ζάνει να μαζούνει του σκωτουτοί σου, τσαι τουρ αιχμαλώτοι .Οι αντάρτοι νιε μαθήκαει, εζάκαει τθα
Καλάβρυτα, αβράνει τουρ αιχμαλώτοι τσαι χάτθαει .
Τσεί Γερμανοί αξιωμακιτσοί τραυμακιστοί πφι ήγκιαει γκριουφτοί σ'ερέκαει οι Καλαβρυκινοί τσαι σ'αποσούκαει τθο νοσοκομείε.
Οπά σε φρογκίε ο γιατρέ Χάμψα,οι αϊθήνε Καλοβρεντή τσαι κχάμποσοι γουναίτσε ….
Να έχουμε υγεία θιλενάδε τσαι θίλοι .
Τςίτα τσαι Τήτηντα – του Οχτώμπρη : Α Τσακωνοπαρέα.
Θιλενάδε :του Πάνου Μαρνέρη ..
Μπ: Θιλενάδα μι ταν παραπροτσιπέρη επέτσερε ότσι έμε για βάμματα
Για ποίε νι λιανά , τσι έσα
Θέα να αλήερε με έγκεινη ;
Δες: Ναι κολλέγισα για άλε νάμου να κατέβουμε τσαι ενεί …
Πολ: Βρε θιλενάδε ΕΜΕ ερικχουμένοι τθον εικοστέ αιώνα, τσαι έντανη α μουτσούνα ένι α καλυτέρα προφύατση.
Μπ: Για ταν ούρα, από ότσι ένι δενάχουντα ένι ότσι καλύτερε ένι ερικχούμενε .
Δες: Ορή ένι το πιο φκηνέ, τσαι το πιο καλέ, τόσοι επιστήμονε είνι δουλέγκουντε τάνου σε έγκεινη το θέμα.
Πολ: Ορή από τον περατέ Φλεβάρη νη Μάτζη είνι παλαίγκουντε με έντανη τα πλεμονάρα
Τσαι τσι εμπήκαει τσίπτα..
Μπ: Τόσιου εύκολε έσι αούα ότσι ένι ;
Μπορεί να μην τσαι ερεστεί
Φάρμακο νη το μπόλι ποτές…
Δες: Άμα είνι να γλυτούνει αντροίποι από έντανη τα χλαπάτσα με το να φορήνουμε μουτσούνε ;
Τότθενες να σι φορήνουμε.
Πολ: Εζου ο πέκα να μη σι φορήνουμε, αλλά ένι λιγάτσι στσεφτικά.
Μπ : Ένα δίτσηε νι έσι έχα , άκια να αλεί γκανένα ένι δενάχουντα ότσι ό 'νι α προτεραιότητα σου .
Δες: Έατθε τα συγκά νιούμου
Τσι να ποίωει οι αντροίποι ;
Πολ: Άμα έκι για γκανία μπόμπα να 'ράρε πφου έκι θα νι έχωει ερεστέ;
Μπ:χαχαχα .
Χαλάλι ντι βρε θιλενάδα τσαι ο'μα είχα ντι νι είνι..
Να μάθουμε πέντε αράδε για να μπορέμε να άτσουμε ουριστά πράματα.
Δες: Εατθε να δούμε του χέρε νάμου ότσι πράματος θα παλαίψουμε για έγκεινη .
Πολ: χεϊ χεϊ ο'νι πρέπουντα να δίνουμε χεραψίλε…
Μπ: Να φορήνουμε μουτσούνε , να αφήουμε τα άβε δούναι
Να έμε προσεχκιτσοί, ως πφι να ξεκουγκιστεί
Να ζάει τσαι να μη γιουρήσει μη
Νι άρει τσαι νι ατθαήσει …..
……Καλέ ξημέρουμα : να τθάμε όλοι γιομάτοι υγεία .
Τίτα τσαι Τίτιντα – του Δετσέμπρη : Κουιτέ  από το βιβλίε Κραυγή: Διαστσευή τσαι γραφτέ τθα Τσακώνικα από τον Πάνο Μαρνέρη .
Τςίτα τσαι Τίτιντα – του Δετσέμπρη : Α Τσακωνοπαρέα .
Κουιτέ  από το βιβλίε: ΚΡΑΥΓΗ.
Α Βασίλω Ζησιμοπούλου ενάτθε το  τθα Καλάβρυτα.
Τθαν οικογένεια ήγκιαει έξε αϊθήνε τσαι τέσσερι αϊθέ..
Το  στεφανούτθε το νομία Ζησιμόπουλε τσαι αποχκήαει
 Καμπτζία.
Τθου  του Δετσέμπρη το
Εχάτσε ενία διτσοί σι αντροίποι .
Εχάτσε άτσωπο τσαι υζέ, τςεί αϊθήνε, δύου κουνιάδοι τσαι δύου ανηψιοί .
Ετήνα σκωρέτθε το .
Το παρακάτου ένι α μαρτυρία σι .
Οι Γερμανοί μπάκαει τα Καλάβρυτα Αμέρα Πέφτα τουρ ενία του Δετσέμπρη το .
Κονεύαει τα τσέα μι με τα ζώα σου .
Ταν άβα μέρα τα σύνταχα εζάκαει τσαι ξεκχακχούαει του Γερμανοί τραυματίε από τα μαπχη σου με τουρ αντάρτοι .
Μαζούκαει όλοι τουρ ατσοίποι τα πλατεία τσαι σε μποίκαει ανάκριση .
Σι ήγκιαει ρωτούντε γιατσί εμποίκαει ετσιτάπα πράμα .
Ετήνοι απογήτθαει ότσι ο μποίκαει τσίοτα τσαι ότσι οι αντάρτοι ήγκιαει οι φταίχτοι .
Αραμάκαει, όσοι αμέρε
Κατσάκαει, τθα τσέλα μι τσαι οπά βαλήκαει τσαι τον Ασύρματε .
Αραμάκαει Παράστσι, Σάμπα τσαι Τσουρακά.
Τ' Άγιε Σπυρίδώνου
Μαζούκαει όλοι του κατούνε,προύατα,χκηνά, άογα τσαι σ'αποσούκαει το σταθιμό.
Τα Δέφτερα τα σύνταχα μαζούκαει όλοι τουρ ατςοίποι….
…….Να έχουμε ταν υγεία νάμου …….
……Τθο πόλεμο ο άντρωπο ένι πάφου να ένι άντρωπο…..
………………..Εμέ Νιούντε Τσακώνικα ……..
Ίτα τσε  του Γενάρη το .
Απο Όρπα Εσούκαμε τσε επατήτσε ο πούα νάμου σε Ελληνικό χώμα το χωριουδάτσι Νίκη .
Οι χωριανοί να να μού επεριποιήτθαει .
Αραμάκαμε κάνα  δύου αμέρε τσε μετά εζάκαμε τα Φλώρινα.
Εμπήκαμε πρεσοί προσπάθειε να ερεστεί ένα  αυτοκίνητε να να μου αποσούει ταν Αθήνα , μάταια όμως .
Εσούκαμε ταν Αθήνα μετά πλερωνής  τσε εζάκαμε τουρ Αλεβανταίοι .
Ο μακαρίτα ο Παναγιώτη ο Μανούσο  ο αϊθή του Τραντάφυλλου να μου εμπήτσε το τραπέζι .
Μετα εκχαμπάκαμε το Περαία το Νιχάλη Σωτήρου πφι έκει έχου καφενείε τσε να μου ετσεράτσε τσε έτενη…
ΠΑΝΤΑ ΜΕ ΥΓΕΙΑ … Εμέ Νιούντε Τσακώνικα …
Ίτα  του Αωνάρη  .
Καλε μήνα , να περαήχετε όμορφα .
Ενα Τεριώτα νία βοά Όρπα πφι έκει ποκίχου τα νιούτθα, νιε άτζε ο ύπρε τσε ενάτθε πολυμπρία .
Το υίο επρίστε οα τα φυτά .
Καταλιακού όα μέρα το σέρι , ο ήλιε σε έκει φταίνου για τα κα .
Στσυφτοί όα ταν αμέρα κάτου από το λιοπύρι τσε καταϊδρουτοί
Αλλα τραγουδούντε τσε καλαμπουρίζουντε , έκει ο μόνε τρόπο για να αντιμετωπιστεί έγκεινη το μαρτύριε .
Τα αφεγκικά είγκιαει ξοικάζουντα τσε έτρου σε γκανένα ο έργο ο 'κει πρέπουντα να αραμάει κίσου .
Το μεσαμεριανέ σου συνήθως , δεήματα βραστά με κάνα δύου κχιαούλε Άι .
Έγκεινη όλιου το βάσανε τσε μαρτύριε για οχτώ οκάδε φαέ του γουναίτσε τσε δέκα για τουρ ατσοίποι .
Για το σέρι τα κρίσα είγκιαει αρίκχουντε  οκάδε οι γουναίτσε τσε  οι ατσοίποι
ΚΑΛΕ ΞΗΜΕΡΟΥΜΑ ΤΣΕ ΚΑΛΕ ΜΗΝΑ …
Τσε ο Άγουστε εμπάτσε , οα α Τσακωνιά ενιάτσε
Ενιάτσε για το γλέγκι νάμου , πφ' ένει για τα γρούσα νάμου .
Ίτα  του Αγούστου  .
Αίσωπο   : .Διαστσευή από τον Πάνο Μαρνέρη .
Σε κάκοιε πφι έκι κόφου κάβα κοντά σε ένα ποταμό νι εφύτζε το τσικούρι τσαι τσιτάε τάσου τθο ύο .
Ο 'κι ξέρου τσι να ποί γιάκεινη
Εκατσάτσε το χειοπόταμο τσαι εκι βού .
Ο Ερμή άμα τσαι εμαθήτσε ταν ελώτη νι ελυπήτθε πρεσιού εβουκχιάε τάσου τθο ποταμό τσαι
Εμπαλήτσε από τάσου το ύο ένα μααματένιε τσικούρι τσαι αφού νι
Εδενάε νι ερωτήτσε : Έγκεινη ένι το τσικούρι ντι .
Ο απογημό έκι όχι .
Βουκχιάε κίσου τσαι έντανη τα βοά εμπαλήτσε ένα ασημένιε τσικούρι .
Νιε ξαναρωτήτσε άμα έγκεινη έκι τσαι ο απογημό πάλι όχι .
Ξανά βουκχιάε ο Ερμή τσαι έντανη τα βοά εμπαλήτσε το δικό σι τσικούρι .
Έτενη πφι έκι κόφου τα κάβα εχαρήτσε πάρα πρεσιού αλλά τσαι ο Ερμή εχαρήτσε απο ταν ειλικρίνεια σι ,
Γιάκεινη νι εχαρίε όα τα τσικούρια .
Ο άντρωπο σαν ανταμούτσε του κολλέγοι σι σε ξομογήτθε το τσι ενάτθε .
Σε ένα από του θίλοι σι, νι εκάνε νία ιδέα να ποί τσαι έτενη το ιίδε .
Εζάτσε λοιπόν τθο ποταμό τσαι αφού αφήτσε τα τσία σι τάσου τθο ύο εκατσάτσε τθο χειοπόταμο τσαι αρχινήε να βούνει.
Ο Ερμή βουκχιάε τσαι εμπαλήτσε νια μααματένιε τσία τσαι νιε ρωτήτσε αν ένι δικά σι .
Ναι , απογήτθε ετήνε .
Ο Ερμή
Καταβήτσε τα ψευκία τσαι ο δούτσε νι ούτε τα δικά σι ..
Διδαχή: Ο Θεό ένι βοηθού του δίτσαιοι τσαι όχι τουρ κατσοί τσαι πονηροί ……
..Καλε ξημέρουμα σε όλοι νάμου …Με μπόλικο υγεία ….
Ίτα  του Αμάη  :ιντερνέτι : του Πάνου Μαρνέρη .
ΕΜΕ ΝΙΟΥΝΤΕ ΤΔΑΚΩΝΙΚΑ ………
Τςίτα  του Αμάη .
Διάλογο ιντερνέτι : Του Πάνου Μαρνέρη .
Γ)Έα Άλε μι έσι έχα τσαι εκιού ο 'νι έτρου ;
Σ)Ποίε γκανία δουλεία όρπα χάμου τσαι παράτει μι .
Γ)Γιατσι ο
'Σι παραδεχουμένα ότσι έσι έχα τσαι εκιού ανοιτθέ ογαριασμό ;
Σ)Τα τσιουφά μι μ'ενι παρήντα να ανοίτσου .
Γ)Ότσι τσαι να μ'αλήερε ο 'νι κιστία ντι
Σ)Ο 'νι έχα μουτσουνόχαρτε
Μα το Θεό
Γ)Τσαι γιατσί βρε Σιούλα ο 'σι ανοίντα ένα ογαριασμό να ναθούμε τσαι όρπα κολλέγισε .
Σ)Νιάε μι , εζού έμα έχα παλιά
Μουτσουνόχαρτε αλλά ….
Γ)Αλλά τσι βρε θιλενάδααα …
Σ)Να έμα αραμούα κίσου από του δουλείε μι , ο 'σι θυμουμένα ογή τσαι δύου , τςεί χρόνου πφι ο 'μα μπαήνα τάτσου τσαι μ'έσα ποία παράπονα ;
Γ)Ναι ναι βρε θιλενάδα έσα έχα γκάνα εξάνηνε αμάν έμα ποία να ντι οράου
Ουουου έτρου θα ναθού τσαι εζού ;
Σ)Μ' έκι έχουντα τσυριευτέ τσαι ό 'μα θέα να ποίου τσίπτα άλλιου ως πφι νι αναιμούκα τσαι ερέκα ταν υγεία μι .
Γ)Βρε θιλενάδα έσι αούα να πάθου ετσιτάπα χουνέρι ;
Σ)Το νου ντι , γιατσί εζού αφού εφαήτθερε τσαι έσα θέα να μάθερε ντε πέκα τσαι έδαρη έσι ξέρα ….
Γ) Αααα θιλενάδα ο 'νι ξέρααα , ό'νι ορούα μι κααα….
——————————————————————
Καλέ ξημέρουμα με μπόλικο υγεία να έμε πάντα κά …
Χαρετα γενέθλια το Σπύρο νάμου , τον αφέγκη τα Μπαρμπαρίνα ..
Διάλογο παππού εγγονέ  : του Πάνου Μαρνέρη ..
—Γιατσί έσα Θέου να ναθείρε γιατρέ παππού ;
—Για να μπορήνου να βοηθήνου καμπτζί μι
—Καλε ,
Μόνιου άμα έσι γιατρέ έσι πορού να βοηθήρε παππού ;
—Κχίπτα ο 'σι κιανούμενε αλώβουτε
Κχίπτα ;
—Κατσατά ένι παππού..
Τσυνηγητέ θα παιζάτσουμε για να κιαθού;.
Άμα ένι έτρου να τθάου …
—Κάτσααα , κάτσα χάμου βρε πφι θα παιζάτσου τσυνηγητέ ;
—Έσι γύρου τα κουβέντα αλλιά παππού ;
—Όχι όρκο μι α αλήιθα ένι ότσι , ο καλέ ο άντρωπο ένι ερέχου το τρόπο να βοηθήνει..
—Τότθε τσι ;
Αφού εκιού τσαι έδαρη έσι βοηθού παππού …
—Καμπτζί μι
, Ο γιατρέ ένι βοηθού αρρώστοι , μιτσοί , ατςοί , πλούσιοι φτωχοί με το πολυκιμούτερε αγαθέ ταν υγεία .
—Σουστέ ένι έγκεινη παππού.
—Για φαγγήσου σιάτη μι ένα
Καμπτζιούλι άρρωστε βαρία τσαι σα γιατρέ
Να έχερε τα δένανη να νι ποίερε κά ….
Ένι ερικχούμενε κάτσι άλλιου πφι να ντι δει πλέτερε χαρά …
—Παππού μι με μποίτσερε τσαι δακρύα ….
—Έτζε όρκο μι γιατσί θα αργήερε από το σκολείε ντι , έτρου μαθές θα ναθείρε γιατρίνα ;
….Καλε ξημέρουμα σε όα τα Τσακωνιά τσαι σε όλε το κόσμο ….
Ίτα  του Αμάη  .
Α Θοδωρού έκει ορούα τσε έκει μαθαίνα τσαινούρτσια πράματα , φανταχτερά , μαγικά , παρανυθένια .
Έκει ταξιδέγκα σε τόποι μαγιτσοι ,σε όλε το πλανήτα ,πράματα πφι όκει έχα ορατέ , νιατέ , αλλα ούτε καν φανταστέ …
Έκει ξοδέγκα ατέλειουτοι ούρε απουρτέσε το μαγικό κουκί ,
Ο 'κει χοντέκχα να ξοικάζει .
Αρχινήε να μη δίνει σημασία για τα μανάρια .
Οι έρμοι κότθε πρεσοί αργακιναί , είγκιαει κουρνιάζουνται ατάγιστοι .
Οι δουλείε τα τσελή ατελείουτοι .
Πρεσοί βολαί ως τσε το φαΐ έκει κιά τα το λουπάϊ , γιατσι έκει ξεχασκουμένα …..
Τςίτα τσαί Τίτιντα– του Γενάρη : Α Τσακωνοπαρέα .
Σαν επεράτσε τσαι έγκεινη εκάνε να αραμάει τα τσέα νάμου όλιου το σόι.
Μαθήκαμε για τα συντέλεια .
Εζάκαει πρεσσοί οπά τσαι μαζούκαει του διτσοί σου .
Εζού ο 'Ζάκα .
Του πλέτεροι σε κχακχούαει τθο Σοβλέ μέρη, οπά πφι  σάμερε είννι γραφτά τα ονούματα .
Πέντε έξε αμέρε αργούτερα, α αϊθά μι έκι θεοκοφουμένα βούα.
—Ζάμε, έκι αούα, να σι ερέσουμε..Τσι θα ερέσουμε αργούτερα κόκκαα;.
Εζάκαμε: Εζου, α μάτη μι, α αϊθά μι τσαι ο αϊθή μι .
Σε  'ρέκαμε τσαι σε ξεκχακχούαμε.
Τα κορμούτσια σου ου 'γκιαει λιτά
Γιατσί έκι χειμωνικό.
Από τον αφέγκη μι έκι λείπα α έμισε τσιουφά.
Τον αϊθή μι νιε σκωτούκαει με τα χαριστσικά βολή .
Σε κχαμπαήαμε με ένα μπέτσιμο τθο νεκροταφείε τθα Καλάβρυτα τσαι σε κχακχούαμε ανάκοντα τον Άγιε.
Μετά από τςεί χρόνου σε μπαλήκαμε τσαι μαζούκαμε τα  κοκκάλια σου.
Μπαήτε οράτε μάθετε  πφι  ο Χριστέ ενάτθε
Σεντούτσια ν'αννοίτσετε τα κρακοαμπαρουτά
Τσαι δίτε κάτσι γιά σ'εννεί απ'τα πουγκάλια ννιούμου
Αν έτθε από του φτωχοί τάλαρα  τσαι δραχουμούλε.
Εννεί ογή ο κάναμε να κίουμε τσαί να φάμε
Απο αγάκη κάναμε τσαί να ννι μου οράμε
Χρόνου πρεσσοί τσάι καλοί…..
Τςίτα  του Οχτώμπρη
Τςίτα  του Δετσέμπρη .
Κάλαντα με τα καμπτζία
Χρόνου πάσιοι θιλενάδε τσαι  θίλοι τσαι του χρόνου με υγεία ….
…..Χρόνου πάσιοι τσαι καουρ εδέμαει το  Χριστέ νάμου …..
Τάσου το σπήλη τθο παχνί ενάτθε ο βασιλία
Πρεσσοί Ατζέλοι ψάλουντε , το δόξα τραγουδούντε
Τςίτα τσαί Τίτιντα – του Αγούστου : Α Τσακωνοπαρέα .
Σ)Θωμαή ε Θωμαή Αμέρα κα γειτόνισα μι
Θ)Αμέρα κα τσαι ταν αφεγκία ντι Σιούλα, Πφουρ έσι παλαίγκα τα καΐα.
Σ)Βρε Θωμαή χίλιοι χρόνου να ζεί ο Νιχάλη πφι αποσούτσε νάμου τθο Κχριανιδά
Τσαι δροσίσμαει κομμάκι .
Θ) Τσι ωραία περαήαμε βρε γειτόνισα!!!
Σ) Ερέκαμε τσαι του κολέγισε νάμου τσαι ψευτογήκαμε.
Θ) Ναι μαθές χοροσπηδήκαμε τσιόατες να έμε κα να ματαζάμε γειτόνισα μι .
Σ) Ναι ντε αφού ως τσαι ο Τσακωνοδιάσκαλε ενέτζε νία γιουροβολιά
Θ) Αμ τσαι έτεοι οι κολέγοι σι οι Αμερικάνοι κώλε ο βαλήκαει χάμου.
Σ) Τόσοι χρόνου τθα Ξενηκεία, έκάναει το τόπο σου τσαι ξεδούκαει.
Θ) Ναι μαθές.
Σ)Βρε Θωμαή να ντι ρωτήου κάτσι ;
Θ) Άειδα έσι θέα βρε Σιούλα…..
Α σιάτη τα Σταματού, α Αναστασία, έκι έχα ένα πράμα σα φτερέ από γάλο τσαι νι έκι ταράσσα πέρα δώθε τθα Σιούκχα σι, τσι έκεινη το πράμα μαθές;
Θ) Βεντάλια νι είννι αούντε τσαι ένι ποίντα αέρα..
Σ) Τσι Έννι ποίντα;
Αέρα;
Θ) Ναι ένι ποίντα αέρα τσαι ντ'ένι δροσίζουντα …
Σ) Σο καημένα, ο 'κι αούα μι να νι κόψου νία κλάρα κουμαρία να πεί τα δουλεία σι .
Θ) Σουουούσε Έωνη….Βρε γειτόνισα το θεό ντι ο 'σι έχα …
Καλέ καουτσαίρι θιλενάδε τσαι θίλοι .
Κασίτθετε τθαν Απότσια….
Τςίτα τσαί Τίτιντα – του Δετσέμπρη : Α Τσακωνοπαρέα .
Α ατςά βάρκα πφι σ'έκι ψαφούα ότσι σούτσε τθο αλαργούτερε ακρωκήρι στάτθε ατάραχο.
—Έννι ννιουρίζα τσι ένι… Πέτσε α Λιαλιώ
—Τσι ένι;
—Έχε 'πομονή τσαί  θα ντι μπάλου από ταν απορία, απογήτθε α Λιαλιώ, έδαρη θα βάλει πλώρα για το Τραχήλι.
—Πφού ννι έσι ννιουρίζα, τσι έσι μάγισσα;
—Ναί έννι μάγισσα, απογήτθε με σιγουρία α Λιαλιώ
Ο Μαθιό ανατςιχιάε  λίγο φοζατθέ, σαν οράτσε τουρ εψιλοί τα Λιαλιώ πφι ήγκιαει μπάντε κχάρε..
Α Ατςά βάρκα έδαρη βαλήτσε σίγουρα πλώρα για ταν Ανατολά.
Ο Μαθιό τσαφήτσε φωνά θαμασμού για τα Λιαλιώ τσαί ετήνα πέτσε:
—Ορού έσι;
Ο τσείε Μοναχάκη ένι τάσου τα βάρκα, έννι κόφα τα τσιουφά μι… Ε τσαί τσι μ'έγκειννι ;
Ματαρωτήτσε ο Μαθιό.
Υγεία τς'ανέ ξημερουθούμε με το καλέ θιλενάδε τσαι θίλοι…
Τςίτα τσαί Τίτιντα – του Σερικχή .
Τςίτα τσαί Τίτιντα – του Σερικχή :Α Τσαιωνοπαρέα .
Α Ευδοξία Αθανασιάδου—Τσίπα έκι σιάτη του καθηγητή πφι έκι ποίου νάμου τα Γαλλικά γρούσσα τσαί ταρ Ευτυχία Γεωργαντά .
Έχα έκι  ένα αϊθή γιατρέ τον Σωκράτη .
Στεφανούτθε τον Πέτρε Τσίπα αστυνομικό .
Δουλεύε τθαν  Εθνικά τράπεζα τσαι σε άλλοι εταιρίλε .
Αρχά του Σετθέμπρη το .
Οι  Γερμανοί κρεμάκαει το Ντίνο Παυλόπουλε κάτου από το ξουστάγι νάμου .
Ήγκιαει έχουντε καλεστέ το κόσμο να οράνει το φονικό για να φοζατούνει.
Του κάκου ο αφέγκη μι σ'έκι περικαού να μη νι σκοτούνει .
Έτεοι, οι Γερμανοί, νιε περαήαει τα θελία τθο λαιμό τσαι νιε κρεμάκαει .
Το καμπτζί εμποίτσε ένα τάραμα τσαι τελειούτσε .
Τουρ  του Δετσέμπρη οι Γερμανοί μπάκαει τθα Καλάβρυτα.
Ένι θυνηκχουμένα  το ότσι εκάναει  τθα τσέα νάμου, μπαλήκαει νάμου από του κρεββάτθοι νάμου τσαι σ'άγκαει ετήνοι .
Κάτου από το ξουστάγι του τσείου μι, εθύκαει ένα όνε, νιε βαλήκαει τθο λεβέτα, νιε βράνει τσαι νιε φαήκαει.
Υγεία θιλενάδε τσαι θίλοι το πιο πολύκιμο
Τςίτα τσαί Τίτιντα - του Αμάη : Α Τσακωνοπαρέα .
Κισοτσινήκαει ταν ανάκριση αφού ννιε κισοδεήκαει του χέρε σι.
Ο όμορφο νέο ο ροδομάγουλε με το ρούσε σι μουστάτσι , έκι ποφερίκχου.
Οι εψιλοί σι ήγκιαει δενάχουντε σάματσι άκια να αναιμουθούνει τάτσου.
—Γκιαούρ ντομούζ !
(Άκιστε χιούρε θα αμογήρε;
Εκιού ννιε σκωτούτσερε.
—Έννι αου ννιούμου ταν αλήιθα, έννι καθαρέ.
—Τότθε αφού ένι αού ταν αλήιθα τσαί ένι καθαρέ, κισοπέτσε ο γέρου Τούρκο, να άτσει κίστη τσαί να ναϊθεί Μουσουλμάνε για να ννι κιστίουμε!!!
—Γινούμενε σι Μουσουλμάνε;
—Όχι!!!
—Υα ντοξρεμάου!!!
Ο νέο λιποψυχίεηια λίγο….— Έσι γινούνενε;
Ο Κωσταγκή ο 'κι μπάνου ννιλία.
— Θα κρεμαστήρε!!!
— Ανέ !
Κίσου: — γινούμενε έσι Τούρκο;
—ΟΧΙ!!!
— Κρεμάτε ννι…Πέτσε αγριευτα ο Τούρκο δικαστή.
Αποσούετε ννι τθα κρεμά……Ο γέρου Τούρκο τσινήτσε να ντίνει παλάννια….
Ανέ έχουμε ταν υγεία νάμου τσαί να ννιλήνουμε τα γρούσσα νάμου θιλενάδε τσαί θίλοι.
ΜΙΛΑΜΕ ΤΔΑΚΩΝΙΚΑ
Τςίτα τσαι Τίτιντα – του Αμάη : Κηγάϊδι νη τηγάϊδι τθα Δέσποινα :του Πάνου Μαρνέρη .
Τςίτα τσαι Τίτιντα – του Αμάη : Α Τσακωνοπαρέα.
Το κηγάϊδι νη τηγάϊδι τθα Δέσποινα τα Παλιόχωρα: του Πάνου Μαρνέρη .
Το κηγάϊδι τθα Δέσποινα ένι έγκειννι ογή .Παλιά έγκειννι το τηγάϊδι έκι ανοιτθέ τσαί αγκατητέ με απφαλίε.
Από τα ννία μερία (ταν βορειοδυκικά)  έκι έχουντα σκάλε.
Έσα κχαμπαίνου, γκάνα δύου σκαοπάκια,(ανάλογα με το πόσιου ύο έκι έχουντα) τσαί τθαν σοβά ντι χέρα,βορειοανατλικά) έκι κρεμαστά ννία εικόνα α εικόνα τα Δεσποίνη ..
Το κηγάϊδι έτρου αννοιτθέ ννι εθυνήμα αλλά ο 'ννι θυνηκχούμενε του σκάλε τσαί ταν εικόνα .
Ισως πιο παλιά να έκι ερικχούμενε τσαί Άγιε τα Δεσποίνη,γιάκειννι ο παπά Λία ο Ψαρολόγο εμποίτσε ενέργειε ως να χκιστεί έντενη ο Άγιε, Α Δέσποινα του Ορειόντα .
Ο 'ννι  ννιουρίζου γιατσί το ιερέ ένι ξοικάζουντα το Βορία.
Έμε έχουντε δύου εκδοχέ  α) έλλειψη χώρου τσαι β) Οι Αγίουνε τσαί ναοί τθου Τσάκωνε ήγκιαει ορούντε τον Βορία, όπφουρ ο ναό του Επικούριου Απόλλωνα….Ήγκιαει χκισκουμένει έτρου για να θυνίχουντε τον τόπο από ούγοιε έκαναει.
Όπφουρ όλοι έμε ννιουρίζουντε οι Δωριείς τσαί οι Μινύε, (οι προγενέστεροί σου) εκάναει από το Βορρία.
Ίσως τσαί ο Παπά Λία να έκι έχου έγκειννι τθον εμαλέ σι…Από ό,τσι έννι έχου ννιατέ όλοι οι Αγίουνε πφι εχκίσταει τθα πολικεία του Ορειόντα μπρού ταν Τουρκοκρατία, ( από το  ως το  πφι ννιε δάκαει τελεία οι Σταυροφόροι) το ιερέ σου έκι ορούντα Βορειοανατολικά……..
Να έχουμε υγεία,να κιμήνουμε τον τόπο νάμου τσαί τα γρούσσα νάμου… Εμέ Ννιούντε Τσακώνικα …….
Τίτα τσαί Τίτιντα- του Γενάρη  :
Α Τσακωνοπαρέα…..
Κουμαρία  Του ΓιώργουΜιχ.
Ξον του ότσι ένι ένα πρεσσιού όμορφο δεντρικούλι, ένι τσαί πρεσσιού  χρήσιμο.
Το κουμαρόχωμα πφι ένι μαζουκχούμενε γιούρε από το δεντρικούλι, ούγοιε  ένι γινούνενε από τα κουμαρόφυα πφι είννι τσιτένουντα τσαί είννι σαπρίντα, ένι το καλύτερε για γλάστρε.
Με το καϊδί σου είννι ταγισκούμενα τα χκηνά, χειμωννικό, καουτσαίρι..Το κάλι σι έννι καλέ για του μαρατζοί τσαί για του καρβουνιαραίοι….Με τα δε φρούα σι ήγκιαει βάφουντε παλιά οι γουναίτσε ίιδιτα..Ένι αντέχα πρεσσιού ταν ικχάρα  τσαί ένι βοηθούα να μην απρουιθεί α κχάρα.
Ακόννη τσαί ανέ δάνει μαζί με τά άβα δεντρικούλια, α Κουμαρία ένι α πρώτε πφι θ'αναιμούει κίσου βαστάρια τσαί κωλορίζια.
Ένι κυκνούκχα ογλήγορα τσαί ένι κχοντούκχα τα χώματα σε τσαιρέ με απότομοι τσαί δενατοί  βροχάδε.
Τα δασαρχεία ννι είννι προκιμούντα για  αναδάσουση σε δατά μέρη….
Τα γρούσσα να ννιλήνουμε, να μη ννι παρατήνουμε
Τα ζωή να ννι κχοντούμε,γιατσί αν χαϊθεί θα ννι χρεουθούμε.
Τςίτα τσαί Τίτιντα – του Αουνάρη .
……Εμέ Ννιούντε Τσακώνικα ……..
Τςίτα τσαί Τίτιντα – του Αουνάρη : Τσακωνοπαρέα.
Σ:Βρε γουναίτσε τσι ωραία πφ' περαήαμε  τθα Παλιόχωρα…
Θ:Ναι βρε Σιούλα κα περαήαμε
Μ: Μόννιου κά, πρεσσιού κα άκια θα αλήου.
Σ:Οράκατε γκάνα παράξενε;
Θ:Τσ' οράτσερε κολέγισα;
Μ: ο θ' αλήερε νάμου:
Σ:Ο 'τθε θυνηκχούμενα τσίπτα;
Πφ'έμαει γιουρίζουντε κίσου  όλιου για 'γκειννι  ο 'μαει κουβεγκιάζουντε όα τα πορεία;
Θ: Σάματσι κάψο Σιούλα έννι θυνηκχουμένα τσι τθο καλέ έμαει αούντε;
Μ: Ναι κακότθο ναι ναί… Έμαει αούντε πφι ο κόσμο  ο 'κι τθαίνου για χορέ.
Σ:Ναι βρέ γουναίτσε καρφουτοί τθου καρέγκλε σου πλέα, σά διποτζουτοί  ήμαρτον Θέ μι.
Θ: Ανέ ο 'μαει ποίντε εννεί τα παρλιακά την αρχά, ούτε ένα ο 'κι θα τθάει…
Μ:Ννιέ δούκαμε να κατάβει…
Σ:Χορομπουλίαμε λιγάτσι τσαί ξεδούκαμε.
Θ: Βρε γουναίτσε άμα ζάει κάκοιε τθο πανηγύρι, τσι ένι έγκου να πεί;
Να γλεγκίσει ο'νι έτρου;
Μ: Μονέ τσι άλλιου μαθές, ως τς'ο ιδάσκαλε δυ τραγούδια σε πέτσε.
Σ: Αφήτσε ο έρμο τα σεκλέκια σι τθα πάντα.
Ο  πάσα ένα με του διτσοί σι καημοί τσαί σεκλέκια.
Θ:Γιάγκειννι οι παλιοί ήγκιαει έγκουντε τθα πανηγύρια, να ξεδούνει, να ξεπεραήτσωει τα ντέρκια σου τσαί του καημοί σου.
Μ: Εάνει οι τσαιροί, τσαί τα αντρώκινα χούγια άνει τς'ένταοι..
Σ:Ορή κακότθο… Κατά εννίου, εζάτσερε το πανηγύρι, εζάτσερε να ξεκχράτσερε, ειδεμής μην έτζερε..
Θ: Ορή, ο πάσα ένα  όπφουρ ένι πορού.
Μ: Κουβέντα έμε ποίντε βρε θιλενάδε…
Άμα τσαί το πανηγύρι ζάρε,Χάμου μπίτι μη κατσάρε,
Χοροσπήδει τσαί ταγούδει, σαν το χοντατέ αρκούϊδι….
Αν έχουμε υγεία θιλενάδε τσαί θίλοι τσαί να περαήχουμε όσιου πιο κα έμε δενουμένει τσαι όπφου ο πάσα ένα ένι πορού .
Τςίτα τσαί Τίτιντα – του Σετθέμπρη : Α Τσακωνοπαρέα
Παπαδιαμάντη  : Τύχη από ταν Αμεριτσή
Διαστευή τσαί γραφτέ τθα τσακώνικα από τον Πάνο Μαρνέρη.
—Τσί επαθήτσερε Θανάση;
Ρωτήστε α Ανθούσα.
—Αθουσω!….Αθουσώ απογήτθε ο Θανάση, έτσε φώννηατσε τα Μάτη μι να μόλει ογλήγορα ογή.
—Ένι μπατά τθο χορέ… —Να μπαεί τσαί να μόλει ογλήγορα..
Σε λίγο κοκιάε α Ασημίνα .
—Κα μποίτσε α Αθουσώ τσαί με μπαλήτσε από το χορέ.
Μπαϊλιάκα καμπτζί μι .
Με του νέε του τόπου, με του Δημαρχίνε, με του νεροδίτσησε,με του λιμεναρχίνε νοούα έννι εζού να χορέγκου;
Ακιστάμα.
Ως ογή..
Να είννι καλορίζικα, να ριζούνει τσαί να στεριούνει καμπτζί μι .
Τσι με 'σα Θέου όρκο μι γιατσί με φωνήαε  α Αθούσα, τσ' ένι τςάχου τα;
—Μάνε ποίε άτζε το φάκελε μι;— Τσί, τς'επέτσερε;
—Το φάκελε με του παράδε μά;
—Ε;
—Ένι λείπου, ννιε 'κρέβαει μά…—Τσι έσι αούντα καμπτζί μι;
Αγάκη τσαί υγεία θιλενάδε τσαί θίλοι.
Ανέ ννιλήνουμε τα γρούσσα νάμου ………Εμέ Ννιούντε Τσακώνικα……..
….…….ΜΙΛΑΝΕ ΤΣΑΚΩΝΙΚΑ……….
Τςίτα τσαι Τίτιντα – του Οχτώμπρη .
Από το βιβλίε.
«ΚΡΑΥΓΗ».
Εμέ Νιούντε Τσακώνικα ………Βασίλης
Καούντε νάμου είνι να ζάμε τθο σκολείε.
Να νάρουμε νία ναμερού άντε τσαι ένα μπέτσιμο .
Τθάκαμε,γκιούμαει, αγκαμε το αντούτςι νάμου, ένα μπέτσιμο τσαι ζάκαμε τθο σκολείε .
Τσινήκαμε όλοι μαζί με τα τσεία μι τα Μισία, αϊθά τ'αφέγκη, τα καμπτζιούλια σι ,Ρήνα τσαι Νίτσα διδυμα, ταν Αγλαΐα τσαι Γιωργία τσα το τσείε μι το Κώστα.
Έμαει όλοι αραμούντε τθαν ιίδε τσέα.
Α πορεία πάτθα από αντροίποι: γουναίτσε, ατςοίποι τσαί καμπτζία, όλοι για το σκολείε.
Το σκολείε χουρίαει νάμου .
Ο αϊθή μι ζάτσε με τον αφέγκη μι, εζού τσαί τα καμπτζία με τα μάτη μι ..
Βαλήκαει νάμου τθο γραφείε του σκολείου σιμούμαει γιατσί ο 'μαει χωρούντε.
Όα ταν αμέρα ορθά.
Έμα έχα ταν αγκαλία μι ταν αϊθά μι ταν Ελπίδα δυ χρονού.
Α μάτη μι έκι έχα ταν Αϊθηνά τσαι από κοντά τα Μαρία .
Κοντά μεσαμέρι ενιάκαμε νία φωνά: « Βαλήκαει γάμου κχάρα το πάτουμα ένι δέσουντα»
Ανέ έχουμε ταν υγεία νάμου ότσι πιο πολύκιμο .
………ΕΝΕ ΝΙΟΥΝΤΕ ΤΣΑΚΩΝΙΚΑ……..
Τςίτα τσαι Τίτιντα – του Σερικχή .
Παπαδιαμάντη  Διαστσευή τσαί γραφτέ τθα Τσακώνικα από τον Πάνο Μαρνέρη .
………Εμέ Ννιούντε Τσακώνικα………Μαρία
Τςίτατσαί Τίτιντα - του Σερικχή : Α Τσακωνοπαρέα
Από οπά εγράβε γκάνα δύο βολέ.
Τασσούμενε έκι ότσι ογλήγορα άκια να έκι απολείου τσαί παράδε, αλλά ποτέ ο απολείτσε.
Σταμακίε τσιόατες να γράφει τσαί μπίτι ο 'κι ννιούμενε..
Ήγκιαει περατοί δέκα χρόνου τσαί ο 'κι έχου δουτέ σημεία ζωής.
Ο μάστρο- Στέφανε έκι έχου ννιατέ από άλλοι ότσι κάκοιοι ννι ανταμούκαει.
Έκι σε ννία χώρα τθα νόκιε Αμεριτσή πφι έκι μπάνα πρεσσε χρυσέ, αλλά πφι ήγκιαει τσαί πρεσσοί αρρώστειε τσαί πρέσσα κακουργήματα.
Του πρώτοι χρόνου πφι ο νέο έκι φυτθέ οι θίλοι τσαί οι γειτόνοι κειράζουντε περιπαιχτικά ήγκιαει το μάστρο-Στέφανε:
—Έδαρη θα έχει μπαλτέ μουστάτζα μάστρο—Στέφανε…
—Τσι έτθαει θέντε να μπάλει σπανάτζα;
Έκι απογηκχούμενε ετήνε.
Κάτσι άλλοι ννι ήγκιαει αούντε… —Καλά πφου ο απολείτσε τσίπτα λίρε ακόννη ο Θανάση;
—Ου ννι τςιτςιννιστοί ακόννη οι λίρε, ου ννι νατοι ακόννη, έκι απογηκχούμενε ετήνε…
Υγεία χαρά τσαί να ννιλήνουμε τα γρούσσα νάμου θιλενάδε τσαί θίλοι.
……..,…,,Εμέ Ννιούντε Τσακώνικα……….
Τςίτα τσαί Τίτιντα - του Σετθέμπρη : Για του νέοι : του Πάνου Μαρνέρη.
Τςίτατσαί Τίτιντα - του Σετθέμπρη : Α Τσακωνοπαρέα
Καλέβρα
Καλεστέ
Καλί
Καμάκι
Καμάρα
Κχαμπαίνου—α—αίντα
Κχαμπανάτσι
Κχαμπάνι
Κχαμπούςι
Κχαμπουρίντου
Καμαρούκχου- α- ούντα
Κάνεστρε
Φόρε του καλέβρε ντι
Ο 'μα καλεστέ
Δείτε μι ένα καλί
Εχκίαμε ένα καλιούτςι να μπάμε τάσου
Πότσου το έρατςε να ζάμε για καμάκι
Έτζε βάλε κχάμποσιου Άι από τα καμάρα
Έννι κχαμπαίνου τθο κατάβα
Ένι κχαμπαίνου δόξα νά 'χει τ' όνουμα σι
Έτζε βάρει το κχαμπανάτσι
Κχοντούσου από τα κχαμπάνια
Βρέτσε το κχαμπούςι να μακούει
Έτρου σ'έσι κχαμπουρίντου
Καμαρούκχου έννι ταν εγγονέ
Βάλε σι τθο κάνεστρε
Τςίτα τσαί Τίτιντα – του Φλεβάρη : Παπαδιαμάντη : Α στρίγκλα Μάτη .
Μπράβο Μαρία συγχαρητήρια σιάτη μι.
Έσι βάνα τς'εκιού με τον εδικό ντι τρόπο το δικό ντι πετςάρι  τθο οικοδόμημα νάμου.
Τθο οικοδόμημα νάμου ένι να κχοντούμε τα γρούσσα ζωντανά.
Τσαί με τα βοήθα ννιούμου θα σι καταφέρουμε…Φχαριστούντε πρεσσιού Σιάτη μι
Τςίτα τσαί Τίτιντα : Παπαδιαμάντη : Α  στρίγγλα Μάτη
Το πφούρ έκι κατατζιστέ, κοντά ζουρλέ γκανένα ό 'κι ννιουρίζου.
Άλλοι ήγκιαει αούντε ότσι ννιέ παθήτσε απο αγάκη, έρωτα…
Άλλοι, ότσι άμα τσαί έκι περετού τθο ναυκικό, γιά κάτσι παραμιτσή ο καπετάννιε ννιέ έκι ποίου πρεσσά χουνέρια.
Άλλοι κίσου  ότσι α μάτη σι α στρίγγλα με του φωνές σι τσαί με του κατάρε σι ννιέ ζουρλίε.
Έκι έγκου  για να κιάσοει χταπόϊδα, νη ψάρια με του ψαράδε.
Άμα τσαί ννι ήγκιαει δίντε μερκικό έχε καλώς, ειδεμής ο 'κι κχαράχου τσίπτα.
Τότθε α Μάτη σι έκι έγκα τθου τσέλε τθου ψαράδε τσαί με το ζόρι έκι κχαράχα να ννι δούνει το μερκικό σι.
Ήγκιαει αδικούντε το καμπτζί σι, έκι αούα τσαί από το Θεό άκια να σ'  ερέσοει.
Α γουναίκα του έρμου του ψαρά  έκι αρίκχα όρκο ότσι ου 'ήγκιαει έχουντε κιατθέ τσίπτα, ούτε ψάρι,  μαειδέ γαρίδα… Α Μάτη όμως του Ζάχου  ο 'κι κιστία τσίπτα από ένταοι όα, διότσι πρεσσοί βολέ έκι δατά α γούνα σι, τουλάϊστον  έτρου έκι αούα…..
Ανέ έχουμε ταν υγεία νάμου τσαί ανέ ννιλήνουμε τα γρούσσα νάμου..
Τςίτα τσαί Τίτιντα – του Δετσέμπρη :Α Τσακωνοπαρέα .
Βγενού τσαι Σοϊθία  : του Πάνου Μαρνέρη.
Σ(Αααχ βρε Βγενού αχ βρε Βγενού .
Β)Τσί αχ τσαι βαχ βρε Σοϊθία, έσι ποία πλέα σάματσι εζάκα τθον άλλε κόσμο .
Σ)Νιλία, κάτσει τα γρούσσα ντι… Τσι κουβέντε είννι έντεοι;
Β)Βρε τσι γρούσσα να κατσίου, ακόνη ο οράμαει, τσινήτσε α κουβέντα νάμου με το τα αχ, τσι ν'αλήου τς'εζού α φτωχά…..
Σ)Βρε λεκαρία μποίκαει τα ψίλια μι ως να οραθούμε, ο 'σι αούα μι Κια έσι δρανήντα;
Β) Καλέ, καλέ… Εκιού έσι έσι έχα κοφτέ άλυσε, έσι σε άλλε κόσμο…
Σ) Όρα τσι άλλιου θα μ'αλήερε, θα μι μπάλερε τσαι ζουρλή έδαρη;
Β) Ο κόσμο ένι χανούμενε τς'εκιού το χαβά ντι .
Σ) Σο καημένα … Τς'εκιού θα ννι γλυτούερε;
Β) Αμ το κόσμο ο θα ννι γλυτού, αλλά θα γλυτού τα ελιάϊθα να μπάτσε μπάλουμε γκανιά κχιαούα Άι να βρέχουμε τα γουλία νάμου .
Σ) Ποίε τα Χάζη ντι θιλενάδα, σάτσι θα πλουκίσερε, πανάκζιβο το βογητέ αούλι , τσαιρέ έκι…
Β) Οχι βρε θιλενάδα ννιε παραμποίκαει, το αούλι στυούτσε νάμου έντεοι όλοι του χρόνου, με τσι να ννι αγοράσει ο φτωχο ;
Πφου να ννι βάλει το τραπέζι σι;
Σ) Χίλιοι χρόνου να ζήερε βρε Βγενού για όλοι έσι τςίντα!!!……
Να έχουμε υγεία θιλενάδε τσαι θίλοι με το καλέ  να μόλοει τσαι οι γιορτέ τσαι α γέννα του Χζιστού να βοηθεί να ναθούμε καλλιτέροι …
Τςίτα τσαί Τίτιντα – του Μάτζη : Α Τσακωνοπαρέα.
Βγενού τσαί Σοϊθία : Του Πάνου Μαρνέρη.
Σ:Κα Σαρακοστά θιλενάδα.
Βγ:Κα Σαρακοστά τσαί ταν αφεγκία ντι
Σ:Ο 'σι αούα μι θιλενάδα μι, κχοντούκχα ννι έσι όα τα Σαρακοστά ;
Β: Τσί με ρωτήτσερε έδαρη Κολλέγισα;
Σ: Ρωτήκα ντι άμα τσαι έσι κχοντούκχα όα τα Σαρακοστά;
Β: Βρε κολλέγισα ταν έμισε έκι θα κχοντού;
Σ:Ο πλέτερε κόσμο το Σάμερε ναμέρα έτρου ένι ποίου.
Β: Για ποίε ννι λιανά βρε Σοϊθία.
Σ:Τσι όσι καταβαίνα βρε Βγενού;
Είννι κχοντούκχουντε γκάνα δυ βδημάε τς'απέ είννι έγκουντε τσαί είννι τσοινωνούντε τσιόατες .
Β: Ουουου βρε Σοϊθία έντανη ένι ατςά αμαρκία.
Σ:Αμαρκία  ξαμαρκία έτρου ένι .
Β:Χάτσε ο κόσμο θιλενάδα….
Σ: Βρε Βγενού…..Έγκειννι  ό'νι τσίπτα πουρτέσε σε όα τ'άβα…
Β: Το Θεό ντι βρε Σοϊθία μη μι κοάζερε έδαρη!!!
Το να μή κχοντούερε τα Σαρακοστά ο 'νι τσίπτα;
Σ: Ορή, ννιάε μι τσαί ννιάε μι κά, το να βάλερε λίγο αούλι να ντι στιούει κομμάκι, ο 'νι τσίπτα πουρτέσε του ψευκίλε, του κρεψίλε τσαί του σκωτουμοί…Άννοιτσε το ζουρλοκούκι τσαί απέ έα να ννιλήουμε
Β: Τσι να αλήου, ότσι ο 'σι έχα δίτσιε;
Σ:Αμ δίτσιε έννι έχα αλλά κιά να ννι ερέσου;
Β: Θα ντ'αλήου ννία οργήνια θιλενάδα μι… Μή ξοικάζερε έκειννι το ρημαϊδακό …
Αγάκη τσαι υγεία θιλενάδε τσαι θίλοι..
ΕΜΕ ΝΝΙΟΥΝΤΕ ΤΑ ΓΡΟΥΣΣΑ ΝΑΜΟΥ.
ΕΝΙ ΥΟ ΧΡΙΕ ΝΑΜΟΥ.
Δέφτερα τσαί Τςίτα– του Αουνάρι : Α Τσακωνοπαρέα.
Εξόν,οξόν, ξον εκτός
Επφέρηχθές
Ερήνη Ειρήνη
Έριφο κατσίκι
Ετήνε εκείνος ετήνα  εκείνη
Έτρου  Έτσι
Εφτσή ευχή
Εφτάγρουσσε πολυλογάς( εφτάγλωσσος)
Εφταμηννίτσιχο εφταμηνίτικο
Εχτρέ νή οχτρέ εχθρός
Εψιλέ  μάτι
Άλε ταν ,αλήιθα, ξον  τσαι ο 'νι συφέρουντα ντι
Επφέρη εζάκα τθα ορεινά ( οζεινά) για άχανα
Α Ερήνη του Νικόα ζάτσε τθαν Αϊθήνα.
Α γίδα ο 'νι θέα τον έριφο σι(ένι τςαγκά)
Ετήνε ο 'νι έγκου κά
Ετήνα ο 'νι έγκα κα
Έτρου ενάτθε
Α μάτη, μ'εδούτσε ταν εφτσή σι
Γρούσα ο βαλήτσε τάσου σι  έντενη ο εφτάγρουσσε
Εφταμηνίτσιχο εμποίτσε α Μεταξού
Ορή,θα ννι ποίου τον οχτρέ μι να κχράτσει
Λίγο ακόννη τσαι άκια να μπάλου τον εψιλέ μι
Θιλενάδε τσαι θίλοι  υγεία να έχουμε,να αγαπήνουμε το δίπα νάμου τσαι να ποίνουμε το χρίε νάμου με το να: ΝΝΙΛΗΝΟΥΜΕ ΤΑ ΓΡΟΥΣΣΑ ΝΑΜΟΥ
Τςίτα τσαί Τίτιντα – του Απρίλη .Προξενηκή του Παπαδιαμάντη .
…………Εμέ Νιούντε Τσακώνικα…….
Τςίτα τσαί Τίτιντα – τ'Απρίλη : Α Τσακωνοπαρέα.
Α χήρα σαν εννιάτσε ένταοι κατσίτσε το χείλι σι τσαί πρίτθε τθο γέλι σι.
Ο Στέλιο σταμακίε τσαί ννιε ξοικάε αλαφιαστέ.
—Γιάκειννι ένι έχου μι απολυτέ δύου προξενήτρε ως έδαρη;
Πέτσε α Κρατήρα.
Ρωτήτσε ννι ο Στέλιο .
—Απολύτσε τα γρία Μαχαιρίτσα τσαί τα Θασίτισσα, πέτσε α Κρατήρα.
—Τς'εννίου με πέτσε ότσι ο 'νι έχου μπιστοσύνα τθα λαϊδικά;
—Τσι λαϊδικά μαθέ, εζού ννι απογήμα ότσι ό'ννι γιά σ'ετήνε…
—Ώστε έτρου ενάτθε λοιπόν… Ο Στέλιο γειάτσε τσαί ννιούτσε ένα ξάφρουμα.
Όμως συνεχίε.
— Έκι έχου τον εμαλέ σι να ντι πεί ατςά νοιουκοτσιουρά με τα φασιούλια ντι τσαί τα ροϊδύθα ντι…
— Όλιου για φασιούλια τσαί ροϊδύθα μ'ένι παρατζέλου, ενι Θέου από ότσι ένι δενάχουντα να νηστέγκου όλε το χρόνε.
Ο Στέλιο χασκαρίε.
—Τα ιίδα μι ήγκιαει αούντε ταν ά' βοά τσαί οι προξενήτρε.
Α χήρα ενούτσε τα γέλια σι με τα χασκαρίσματα του
Στέλιου.
Υγεία θιλενάδε τσαι θίλοι .
Ννιλήνετε τα γρούσσα νάμου.
Τςίτα τσαί Τίτιντα – του Σετθέμπρη .
………Εμέ Ννιούντε Τσακώνικα……… Αντρέας Σαπουνάκης
Τςίτα τσαι Τίτιντα – του Σετθέμπρη : Α Τσακωνοπαρέα
Με το έτρου μπάτσε τάσου τσαί α Ασημίνα, πφι έκι έχα ννιατέ τα λεγόμενα του Στάϊθη.
—Έδαρη έμε έχουντε χαρε, θα ποίουμε γάμο.
Δημάρχοι,λιμενάρχε,τελεγραφιστάδε,ρενοδίτση, τελώνη, αστυνόμο, όλοι σε καλέτσε ο γαμπρέ νάμου… Θα σταλίξουμε χορέ ταχία πφι θα πεί θράβαλε!.
Τσι έσι αού καλέ!!!
Θα πεί γλέγκι ένι αού, πφι θα βαστάξει τςεί εβδημάε.
Παρατζελήτσε από το τσείε νάμου, το Κοψιδάτσι, να θεί τέσσερι βάνοι,τςεί προβάτε τσαί δύου ερίφοι.
Σε ένι ποίου όα θυσία.
Χουριστά ο κουμπάρε πφι θα φέρει δύου τςάουνε τσαί θα κουβαλεί κίτθε τσαί μπακλαβάδε.
Τσαί βιολία τσαί λαβούτα… Ννίου έσι;
Οι ντόκιοι βιολιτζήδε, τςεί ξένοι τσαί οι τουρκόγυφτοι με τα κλαρίνα, ννίου έσι;
Τσαί όλοι θα χορέψουει τσαί θα ασπηδήνουει ως τα μεσούρανα, ννίου έσι;.
Τσαί θα τσινήουει να παρήτθουει οι ννυφάδε για το Θανάση με πρεσσά καούϊδα.
Ως το χειμωννικο θα έχουμε τσαί άλλε γάμο.
Ποίε Μάτη ένι έχα τα χάρη μι!!!
Τςίτα τσαί Τίτιντα – του Αγούστου .
Κουιτε  από το βιβλίε «Κραυγή» Διαστσευή τσαί γραφτέ τθα Τσακώνικα από τον Πάνο Μαρνέρη.
…………….Εμέ Νιούντε Τσακώνικα………..Δέσποινα
Τςίτα τσαι Τίτιντα - του Αγούστου : Α Τσακωνοπαρέα ..
Ο αφέγκη μι σκοτουτέ.
Ο τσείε μι ο Κώστα, ο Γρηγόρη τσαί  το καμπτζί του Κώστα, όλοι σκοτουτοί δίχως τσιουφάλε .Ερέκαμε τον αφέγκη μι, νι άγκαμε τσαι νι αποσούκαμε  κοντά τον Άγιε τθουρ Άγιοι Πάντε .
Εφύγκαμε γιατσί εκαγκιούτσε .
Εζού ο ματαζάκα τθο τόπο πφι ενάτθαει τα φονικά.
Ο αφήτσε μι α μάτη μι .
—Μά, επέκα τα μάτη μι, άμα τσαι δάνει τον Άγιε θα δάει τσαι ο αφέγκη.
Γιουρήαμε κίσου τσαί νι αποσούκαμε οπά πφι άκια να νι κχακχούτσουμε.
Νι αφήκαμε οπά ξεκχάκχουτθε τσαι ξέμπετθε.
Ταν άβα Αμέρα οι γουναίτσε ήγκιαει κουβαούντε τσιφάρια, τσαι σκάφουντε με ότσι ήγκιαει έχουντε για να σι κχακχούτσωει .
Βαλήκαμε  αντροίποι σ'ένα τάφο.
Τον αφέγκη μι με του τςεί σι αϊθήνε τσαι του τςεί σου ανηψιοί .
Σε στσεπάμε αλλά πάσα ναμέρα εμαει έγκουντε να οράμε μπάτσε σε ξεκχακχούαει οι κούνοι .
Τα νιούτθα κιούβαμε σε νία ψάϊθινε καλατζούκα του Φιλλιπακά.
…….Υγεία να έχουμε θιλενάδε τσαι θίλοι……..
Τςίτα τσαί Τίτιντα - του Αμάη : Α Τσακωνοπαρέα
Θωμαή,Σιούλα,Σταματού  : Του Πάνου Μαρνέρη.
Σ: Ντέ πέκα μάτη κα μι μάτη…..
Θ:Κέφια,  κέφια θιλενάδα;
Μ:Ορή Σιούλα, άλε ννι ντέ…Αλέστα για χορέ έννι.
Σ:Βρε Θωμαή, ο κοτού γκανένα να προκόψει με σ'ετίου;
Θ:Βρε άλε ννι το τραγούϊδι να χορέψει τσαί το άλλιου μαθέ…
Μ:Α Θωμαή τσι θα πεί Σιούλα;
Σ: Ανέ παιζάτσει το βιολί, ωχ καημένα τς'εκιού!!!
Θ: Ο 'τθε αούντε μι βρε γουναίτσε ταν ατσιπέρη τθα γιορτά τσι ρουμπαϊδόνια έντενη ο διάσκαλε βασκαϊθεί.
Μ: Να μου έκι καπελούκχου όλοι,δέσποινα σούσε!!!.
Σ: Ορή ταν α βοά ανέ ζάει μοναχό σι τσαί ανέ αρακαλίζει όσιου ένι Θέου, άμα το Θεό τσι να αλήου α χωλιατά…..
Θ:Ο έρμο μπαλήτσε το καημό σι .
Μ: Βρε γουναίτσε με κάνε να τσαφίου τα βάμματα.
Σ: Ξον από 'κειννι τσινήτσε τα παράπονα σι τσαί για το γυμναστήριο σταμακημό ο 'κι έχου…..
Τσι ννιε κιάτσε;
Θ:Ννιε 'κιάτσε το δικό σι.
Δίτσηε ένι έχου άλλα κιά να ννι ερέσει;
Μ:Βρε γουναίτσε άμα τσαί αννοίτσει  το γυμναστήριε γκαννιά βοά, εστσέμα να ζάμε τσαί εννεί, τς'έτθε αούντε;
Σ:Να ζάμε, γιατσί να μη ζάμε;
Ο καταβήκα……
Θ: Σα καλέ με ννιούμενε ….
Μ: Γουναίτσε θα ζάμε να παιζάτσουμε δεμάτσι… Εμού θα ννι γυουρίζετε τσαί  εζού θα ννι ασπηδίνου….
Σ:Μάκο, ννι οράκα εζού οπά θα αραμάνει τα κοκκάλια νάμου.
Θ:Για να έχουμε υγεία,  γυμναστήριε με τα ννία,
Μ:παραπάρι για να ποίμε, το αραλίτσι να αφήμε
Σ:δεμάτσι να πεζάτσουμε,οράτε να μπάτσε κχράτσουμε….
Προξενηκη  του Παπαδιαμάντη .
Διαστσευή τσαι γραφτέ τθα Τσακώνικα από τον Πάνο.
……………Εμέ Νιούντε Τσακώνικα ………..Αναστασία .
Τςίτα τσαι Τίτιντα - του Φλεβάρη :Α Τσακωνοπαρέα .
Ο προξενηκή του Παπαδιαμάντη:
Ετήνα άλλε νι, θα έχει ταν έννοια  για τα δύου μι καμπτζία, πφι αφήτσε μι α μακαρίτση τσαί εζού χειμωνικό καουτσαίρι θα θααοσσοπριγκούμα για να ννι κουβαλήνου τσαί να μη ννι λειπέψει τσίπτα.
Τσαι άμα ένι θέα να ματαμπαεί τθο κόσμο σα νοιουκοτσιουρά αφού εστάτθε τσαί ετήνα φρόνιμα, καθότσι μιτσοστεφανούτθε, από το τσαιρέ πφι εχάτσε το πρώτε άτςωπο σι πρεσσιού μιτσά ακόννη.
Καμπτζία ο μποίτσε, ανέ πεί τα δικά μι καμπτζία δικάσι  τσαί εζού θα ννι ποίου ατςά νοιουκοτσιουρά  να  ννι κουβαλήνου με τα μαντινέλα, να έχει όα τα κα σι….
Τσαί σε έντανη ταν ηλικία εννεί ο 'με θέντε τσίπτα άλλιου από ένα τσέραμο τα τσιουφά νάμου τσαί ένα αποκούγκι.
Ο Στέλιο ννιε ννιάτσε προσεχκικά, χαμογειάτσε κάτου από τα μουστάτζα σι τσαί αραμάτσε για λίγο αννίλητε τσαί στσεφκικό…
…….Υγεία να έχουμε θιλενάδε τσαι θίλοι το πολυκιμούτερε…….
Τςίτα τσαι Τίτιντα – του Σερικχή : Κουιτέ  από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη .
Φχαριστούντε πρεσσιού Σταματού .
………Εμέ Νιούντε Τσακώνικα …….Σταματίνα
Τςίτα τσαι Τίτιντα –του Σερικχή : Α Τσακωνοπαρέα .
Τουρ αμέρε πφι ενάτθε το κακό ένι θυνηκχουμένα ότσι κατακρέβαει του τσέλε τσαι αποσούκαει τα κρεψιμέϊκα τθο σταθιμό.
Τα Δέφτερα πφι ενάτθε το ατςέ κακό όλοι ετθάκαμε ανταριαστοί.
Επέκαει νάμου να μαζουτθούμε τθο σκολείε.
Άλλοι ήγκιαει φοζουμένει, τσαι άλλοι γκριουφουμένει.
Σαν εντούτσε α κχαμπάνα επέτσε ο τσείε μι … «Τσι να ποίουμε , ανέ ζάμε τσαι ενεί όρπα πφι είνι έγκουντε όλοι» Τσινήκαμε λοιπόν με ένα μπέτσιμο του χέρε νάμου τσαι λίγο άντε γιατσί ο 'μαει νιουρίζουντε τσι άκια να ναθούμε.
Ο τσείε μι έκι έχου γιούρε τά εκατό κιά φασιούλι.
Όξα πφου νι εκάνε τσαι γιουρίε
Τα τσέα, νι άτζε τσαι νιε γκριούβε ακατούσε από νία σιδερένιε καρότσα, πφι έκι απαραματά από το μεταλείε .
Επέτσε μι λοιπόν: «Έα να ζάμε παρέα».Α Μάτη μι έκι τσιόατες μπατά
Τάσου τθο σκολείε.
Γιουρίαμε λοιπόν τα τσέα τσαι γκριούβαμε το φασιούλι .
Αγάκη του καρδίε νάμου
Τσαι υγεία σε όλοι νάμου
Παπαδιαμάντη  α χήρα του Νεομάρτυρα  Διαστσευή τσαί γραφτέ τθα Τσακώνικα από τον Πάνο Μαρνέρη.
Τςίτα τσαι Τίτιντα – του Απρίλη : Α Τσακωνοπαρέα:
Παπαδιαμάντη :Α χήρα του Νεομάρτυρα
Τάνου σε δύου κούτσουρα γκιτθά τθο χώμα, εκατσάκαει οι δύου σου, ο ξένε ρασοφορεστέ τσαί ο τσείε ο Γιάνη ο Μουτζούρη.
Ένα ακατέργαστε μάρμαρε ανάμεσα σου για τραπέζι.
—Το λοιπόν, τσινήσετε ο τσείε Γιάνη αφού γκίτσε ννία μπούκχα τσίπουρε,ννιουρίζου έσα τα γρία Χρύσα;
—Ννιουρία για λίγο τον άτςωπο σι, επέτσε κάπφου κουμπουτέ ο ξένε.
—Ποίε από όλοι;
Ρωτήτσε ο τσείε Γιάνη, γιατσί α μακαρίτση έκι στεφανουτά τςεί βολέ.
—Το πρώτε τσαί τον καλύτερε, απογήτθε ο καόγερε… Ο Θεό Ανέ συχωρέει τα ψιούχα μι, έννι έχου πρεσσοί αμαρκίλε…
Α φωνά σι έκι ννιουμένα χολιατά.
Αναστενάε βαθύα…
—Άλε μι τσι ένι τςάχουντα παπά;
Έννι περίεργο να μάθου, ματαπέτσε ο τσείε Γιάνη.
—Άλε μι του όγου ντι πρώτε τσι έσι ννιουρίζου;… Πέτσε ο ξένε γέρου….
Χρήε νάμου, α γρούσσα νάμου .
Χρέος μας.
Η γλώσσα μας, να έχουμε την υγεία μας
Τςίτα τσαι Τίτιντα – του Αουνάρη   .
Θωμαή,Σιούλα,Σταματού
Παράστσι τσαί Σάμπα –  του Σερικχή : Α Τσακωνοπαρέα .
Θωμαή,Σιούλα,Σταματου: του Πάνου Μαρνέρη.
Θ:Τσιτάε πρεσσά κράννια γουναίτσεεε…
Σ:Τς'ενάτθε βρε Θωμαή;
Μ: Αλήιθα τς'απαλήιθα, έσι θέα να αλήερε νάμου κάτσι;
Θ:Τσι να αλλήου τσαί τσι να μογήου από  μοναχό σι ένι κουΐζουντα.
Σ:Άντε, κίσου τα ιίδα γκαννιά ατςά κείνα εκάνε, θα μόλει τσι ένι γινούμενε;
Έωννη μι θα ζουρλίσει νάμου.
Μ:Ο 'σι αούα τσίπτα….
Έμε έχουντε τσαί έντενη τον κχαροόαβρε,  έμε έχουντε τσαί τα Θωμαή, τσι  ν'αλεί γκανένα μαθέ…..
Θ: Τσι ό 'τθε καταβαίντε βρε κολλέγισσε;
Σ: Εεεε ο 'σι έχα το Θεό ντι πλέα, θα τθάου να φύτσου,έμε κασσιμένοι ννία ούρα όρεγη Χάμου  τς'έσι ανακατούκχα του κουβέντε ντι σαν τα ζουζούα το σκατέ .
Μ: Κάτσα βρε Σιούλα θα κατςούει ο ιδάβολε  το πούα σι τσαί θα αλεί νάμου τσι θα πεί.
Θ: Βρε παρλιακά τσαί τα δύου ογή τσαί κχάμποσοι ναμέρε ο 'κι  τ'Άγιε Αποστόου  τάνου τα Παλιόχωρα;
Σ: Ναί, ναι θιλενάδα… Τθο καλύτερε πανηγυράτσι ο ζάκαμε….
Μ: Περάτσε τσιόατες;
Ορή με το ένα τσαί με το άλλιου ούτε πφι ννιε καταβήκα…
Θ: Με κιάντα το παράπονε πφ'ο ζάκαμε…
Σ: Εζάτσε τσαί έντενη ο ιδάσκαλε τσαί αρρωσήτσε..
Μ: Βρε γουναίτσε τσι αρρωστήτσε;
Ντερότσιουμα ννιε κιάτσε ννιε κόβε τον άντρωπο.
Θ:Περαςτσικά σι τον έρμο…..
Τσι να αλεί γκανένα, όσα ένι φερίκχα α ούρα ο 'νι φερίκχου ο χρόνε.
Υγεία θιλενάδε τσαί θίλοι… Κιάνετε  γκαννιά απότσια….
Τςίτα τσαι Τίτιντα – του Αμάη : Α Τσακωνοπαρέα
Θωμαή τσαι Σιούλα  του Πάνου Μαρνέρη .
Σ)Θωμαή ε Θωμαήηη……
Θ) Αμέρα κα Σιούλα, πφούρ είνι τα κέφια.
Σ) Αμέρα κα γειτόνισα πφου να ζάνει γειτόνισα….
Ααχ γεράματα ..
Θ)Μη τσαι ματαλήερε έντανη τα κουβέντα νιάτσερε οπά!!!
Σ)Αλήιθα ένι γειτόνισα… Αλλά τσι να ποίουμε …
Θ)Ορή τα καλλιτέρα έσι βάνα κάτου μονέ καμούσου από όρπα χάμου.
Σ) Ο'σι αούα μι βρε Θωμαή..Ζωή νάχωει τα καμπτζιούλια ταν ατσιπέρη τα γιορτά τσι ωραία να μην αβασκαθούνει .
Θ) Οράτσερε σι βρε Σιούλα το ένα καλύτερε από το άλλιου .
Σ)Ναι τα ορκούλια μι, μιτσά τσα οι ατςά
Έγκα α γρούσσα σου ροδάνι.
Θ) Μαζούτθε τσαι ο κόσμο να σι καμαρούει ..
Σ) Χαλάλι σου, οι γονείε σου θα
Είνι πρεσσιού περήφανοι για ένταοι τα καμπτζία .
Θ) Τσαι έτρου ένι πρέπουντα .
Όλοι να μου είνι ποίντα περήφανοι
Ζωή νάχωει, όλιου το χωριουδάτσι
Τσαι όλοι του ξένοι πφι εκοκιάνει .
Σ) Βρε εζού κοντεύα να σπουρίξου τα βάμματα .
Θ) Μ'εζού… Τουρ εψιλοί σ'έμα ψένα αβέρτα.
Σ) Ορή κακότθο ταν εφτσή νάμου νάχωει να είνι κα τα καμπτζία .
Θ) Ορή το καουτσαίρι τθα Τσακωνογιορτά νάμου θα σι καμαρούμε πλέκιεριου
Τσαι κίσου θα σι ντούμε τσαι παλάνια .
Σ) Έτρου, έτρου
Να απαραμάει α έρμο γρούσσα νάμου ..
Υγεία σε όλοι νάμου τσαι ιδίως τα καμπτζιούλια νάμου .
Τςίτα τσαί Τίτιντα – του Αουνάρη
Τςίτα τσαί Τίτιντα  – του Αουνάρη : Α Τσακωνοπαρέα
Για του νέοι: με τον Πάνο Μαρνέρη.
Ζηνία ζημιά
Ζιγατόρι παρόμοιο με το έμπλαστρο( μπάςι)
Ζηννίχτοισμίχτες: ομάδα που έσμιγαν το γάλα τους για πήξιμο τυριού.
Ζογκό ζοχός
Ζιπούννι αμάνικο χοντρό γυναικείο πανοφώρι.
Ζιλέ αμάνικη φανέλα πλεχτή
Ζούδι μικροσκοπικό ζωντανό.
Ζουζούα  σκαθάρι
Ζζούλιασμα  χουχούλιασμα, μάζεμα.
Ζουλάπι  αγρίμι( τσακάλι,λύκος μεταφορικά σε  άνθρωπο πονηρό.
Ελυούτθαει τα ζώα τσαί εμποίκαει ζηννία τθα χούρα
Άμα ντ'ένι μοζούα α μισά να  βάλερε ένα ζιγατόρι
Ορή σάρου λιγάτσι, τσί θα μόλοει οι ζηννίχτοι να φέροει το γά.
Μπαλήτσερε  άχανα;
Ερέτσερε γκάνα ζγκό;
Φόρε το ζιπούννι τσί θα πεί ψύχρα
Έα όρκο μι φόρε το ζιλέ ντι
Τσί ζούδι ένι έγκειννι βρε καμπτζία;
Πρώτε βοά ννι οράκα.
Οράτσερε τα ζουζούα πφι ένι κουρβουλίχα  ένα κουβάρι κρόπο τέσσερι βολέ ατςίτερε σι;
Τσ' παθήτσερε τσαί ζουζουλιάτσερε;
Φοζάτθερε νή καρδιάερε;
Ατςέ ζουλάπι  έντενη ογή, ο 'νι έχου μπιστοσύνα
Να έχουμε ταν υγεία νάμου τσαι να ννιλήνουμε τα γρούσσα νάμου.
Τςίτα τσαι  Τίτιντα –  του Σερικχή  .
Παπαδιαμάντη : .
…….Εμέ Ννιούντε Τσακώνικα…….Μιχάλης
Τςίτα τσαί Τίτιντα – του Σερικχή : Α Τσακωνοπαρέα.
Παπαδιαμάντη :Τυχη από ταν Αμεριτσή
Ογή τθο νησί «λύρε» έμε αούντε τσαί τα  όψιμα δεήματα πφί είναι γινούμενα πρεσσιού ατςά.Το καημό του Μάστρο—Στέφανου για το ξενητευτέ σι καμπτζί ετήνε μονάχα ννι έκι ννιουρίζου.
Έδαρη τελευταία πφι έκι γερού τσινήτσε να κίνει πλέκιεριου.
Το ένα πιοτί ενάτθε δύου τσαί τςία.
Έκι στέκου τάτσου από το πόρε τθο μαγαζί του Γιάνη του Βλάχου τσαί εκι φωννηάντου το γνωστέ: — Ελέει μι …Πέπμψον Λάζαρον..Κατά τα άβα οι τέσσερι σιατέρε για τουρ ούγοιοι ήγκιαει τςίντουντε οι τσαδεφάδε ταρ Ασημίνα, ήγκιαει έχουντε τα δικά σου τυχερά.
Α δεύτερε άτζε το τυχερέ σι μπρού ταν πρώτε, ότσι έκι ακόννη εφτά χρονού, μπρου φύτσει ο Θανάση με τα παπόρια για ταν Αμεριτσή.
Ννία αργακηνά πφι έκι  ξερίχου βρέχο με τον ακχό,  τσαί τα κηγάϊδα  τσαί οι γούρνε ήγκιαει γιομάτα με ύο α μιτσά Ροδαυγή, εγονακίε τθο τθούμα του κηγαϊδίου του γείτονα να παιζάτσει με ένα πούπουλε κοτθέ, να «καραβίσει», ένα παιχνίδι πφι ήγκιαει παίζουντα τ'αρσενικά τθο ποταμό…..
Υγεία τσαί χαρά θιλενάδε τσαί θίλοι τσαί να ννιλήνουμε τα γρούσσα νάμου……..Εμέ Ννιούντε Τσακώνικα………..
Τςίτα τσαι Τίτιντα   τσαί  του Μάτζη .
Του Μάτζη: του Πάνου Μαρνέρη…
Α ατσιτέρα Γιορτά του Ελληνικού Έθνους .
Σε ούγοιε σημάδι τα γής ένι υπάρχου Έλληνα σάμερε ένι γιορτάζου με περηφάνια .
Ένι περήφανε διότσι : Σαν σάμερε ατθαήε το λάβαρε ταρ επανάσταση μετά από  χρόνου, για να φορέει αργούτερα το δάφνινε στεφάνι τα νίτση τσαί να αναιμούει το Τούρτσιχο ζυγό.
Ένι α μόνε επανάσταση πφι εστεφανούτθε με πιτυχία τάσου τθο .?…..Απογήτθε τθο κάλεσμα .
Τσαι : καλλίτερα μιας ώρας ελεύθερη ζωή
Τσαι …….Πάρε ένα σβώλο Μήτρο
Και διώξε κείνο το σκυλί που μας χαλάει το φύτρο ……
Αλλά σάμερε έμε γιορτάζουντε τσαί:
Τον Ευατζελισμό τα Δεσποίνη .
Ένι τσαί έγκεινι ένα σπουδαίο θρηστσευτικό γεγονός.
Σε παντρεύαμε λοιπόν τσαί σε έμε γιορτάζουντε ταν ιίδε αμέρα .
Ζήτω τσαί πολύχρονε το Ελληνικό Έθνη τσαι σε όλοι πφι είνι γιορτάζουντε …
…….Εμέ Ννιούντε Τσακώνικα…….
Τςίτα τσαι Τίτιντα - του Σετθέμπρη : Α Τσακωνοπαρέα .
Τσι να πεί;
Ποίε να γλυτούει;
Γκανένα ο 'κι πορού να φύτσει.
Οι Γερμανοί ήγκιαει έχουντε συγκιουτέ το χωριουδάτσι με φύλατσε .Οι έρμοι οι Καλαβρυτινοί πφατζικουτοί τάσου τθον εδικό σου τόπο .
Έκι τσαι πρόεδρε τθα Καλάβρυτα .
Ατσά α ευθύνη σι .
Πουρτέσε γκρενίλα
Τσαι κίσου ρεμακία .
Πάντα ένι στσεγκουμένα το μαρτύριε σι τσαι τουρ ατέλειουτοι ούρε πφι επεραήε έτανη τα νιούτθα.
Ο 'νι πορούα τσαι ούτε θέα ένι να μόλου ποτέ τθα θέση σι .
Ίσως ο σκοτουμό να κάνε σα λύτρουση.
Τάχα Πφουρ ενιούτσε σαν ενιάτσε το Ντούμα τα κχαμπάνα τα σύνταχα;
Τάχα σαν έκι μπαήνου τον ανήφορε για του Καπή μεριάτθε το μυστικό σι με γκανένα;
Σε ένταει τα ρωτήματα ο άγκα ποτές απογημό, γιατσί απλά ο ματαοράκα νι ζωντανέ… Έδαρη πφι όα είνι παρήντα τον εμαλέ μι ένι μισό καταβαίνα το Δράμα πφι έκι περαήχου…Ένι παλαίγκα να κατάβου το βάσανε πφι έκι περαήχου τσαι το σαράτσι πφι νι έκι τσούντα…
Να νιουρίζει το ότσι θα σκωρεϊθει, να μην ξοικάξει να γλυτούει, αλλά προκιμήτσε
Το θάνατε μαζί με του συχωριανοί σι……
Τςίτα Τίτιντα – του Αυγούστου : Α Τσακωνοπαρέα .
Θωμαή, Σιούλα,Σταματού : του Πάνου Μαρνέρη.
Σ) Πφου, πφου να μην αβασκαθούμε βρε κολλέγισσε!!!
Θ)Ποίε καταπά μ' άγκαει τα σκάγια μ'άγκαει…..
Μ)Τς'εμποίκαμε βρε θιλενάδα τσαί να μου έσι φκύζα;.
Σ)Τς'εμποίκαμε;
Όρα τσι ντ'ένι αούα τς'εμποίκαμε;
Θ)Μποίκαμε γκάνα κατόρθουμα βρε Σιούλα;
Μ) Ορή, να μπάτσε πλαδαριάνει οι εμαλοί ντι μ'έντανη τα καΐα;
Σ) Βρε παρλιακά, ο μποίκαμε τα γιορτά νάμου;
Θ) Δούκαμε χορομπουλιτέ πφ'εζάτσε σύγνεφο.
Μ) Ό 'τθε αούντε μι βρε γουναίτσε, πφι να σ'έχει ο Θεός κά…
Έταοι τα καμπτζία!!!
Ουουου να μη σι ψιλιάσουμε….
Σ:Το ένα καλύτερε απ' το άλλιου, να 'χωει ταν υγεία σου νά 'χωει.
Θ) Έτενη ο ιδάσκαλε έτοιμο να βάλει τα βάμματα από καμάρι πλέα.
Μ: Τσαί σ'εννίου βρε γουναίτσε ένα κχόμπουλε με κατσάτσε το λαιμό.
Σ: Τς'έτενη ο καραγκιόζη, τσι γούστο ο 'τθε αούντε μι;
Θ) Αρεσήτθε σ'όλε το κόσμο.
Μ) Τα καμπτζία κχράνει από το γέλι.
Σ) Α κουμπανία νάμου άδεξε έκι;
Θ) το σκωρετέ έκι ατθαήχα α Πολυτίμη με τα βαΐζια σι…
Μ) Αμέ τσαί το βιολί,  ο Τσιλιμίγκρα, ο 'κι έγκουντα κίσου;
Σ) Τσαί ο Κορόγο τσαί ο Ρουσάκο ννια χαρά, καλέ νά 'χωει..
Θ) Τς'έτενη όλε όκόσμο κια 'ρέστε ότθε αούντε μι;
Μ) Οι πλέτεροι ήγκιαει στέκουντε ορθά.
Σ) Καταχολιάκα με τα όγια πφ'επέτσε για τον αφέγκη σι α Ματίνα, τον ΠαπαΝιχάλη νάμου.
Θ: Εμποίκαμε κα πφι ννιε κιμήκαμε, όλε ο κόσμο ννιε πέτσε..
Μ: Να ορήννει νάμου από όρπα τάνου,να καμαρούτσει τσαί να βογήννει νάμου.
Σ) Αμ γιάκειννι έμα φκύζα ννιούμου, για τα κα ιδουλεία πφ' εμποίκαμε όλοι νάμου….
Θ) Τσαί του χρόνου να έμε κα, εννεί τσαί ο διάσκαλε τσαί τα καμπτζία νάμου τσαί να ζάμε καλύτερα.
Μ)Αμήν κολλέγισα αμήν…..
…..Να έμε κα θιλενάδε τσαί θίλοι τσαί του χρόνου…..
Τςίτα τσαι Τίτιντα – του Αμάη
Βγενού τσαι Σοϊθία : του Πάνου Μαρνέρη
…………….ΕΜΕΝΝΙΟΥΝΤΕ ΤΣΑΚΩΝΙΚΑ………
Τςίτα τσαι Τίτιντα – του Αμάη :Α Τσακωνοπαρέα.
Βγενού τσαι Σοϊθία : του Πάνου Μαρνέρη .
Σ:Βρε βρε σαν του χιόνε….
Β: Κια σ' οράτσερε του χιόνε Σοϊθία;
Δέσποινα μι τς'ένι αούα παραογίε….Σερικχή μήνα  τσαί ετήνα ένι ορούα χιόνε .
Σ:Α κουβέντα ννι ένι αούα βρέ Βγενού.
Έσι κασιμένα να βάλερε τθα σντα σι πιπέρι .
Β: Ορή πάλι ….
Τσι πιπέρι ο 'σι αούα μι;
Γίδα βραστά ένι;
Σ:Ακομπέτι ο πρόκετε να σι μπάλου πέρε με σ'ετίου….
Β:Τσι να μπάλερε  πέρε, το Θεό ντι ό'σι έχα.
Μα να ορήνερε χιόνε καουτσαιριάτσιχα;
Σ: Ζάτσερε ταν Ανάσταση.
Β: Εζάκα βρε Σοϊθία, αλλά λίγο ακόννη τσαι έκι θα γεννάου όρπα χάμου .
Σ: ιμέ τσαί παθήτσερε κολλέγισσα .
Β: Τσι να πάθου, σάματσι έμαει έχουντε πόλεμο με ένταοι όα τα ακλεριαστά πφι είννι ξερίχουντε,οικία με κιάτσε….
Σ: Ο Χζιστέ Αναστάτθε τσαί εκιού πλέα….
Να μη ποίωει τσαι λίγο  αντάρα;
Β: Βρε αντάρα να ποίωει άλλα όχι τσαι πόλεμο…
Σ: Ορή Άφε σι ταν πάντα ένταοι όα..
Για άλε μι πφουρ επεραήερε του γιορτέ;
Β: Τα πεςιποίηση του κόσμου, τσι να ντ'αλήου ο μ'αφήκαει να ποίου τσίπτα, όα τθα χέρα θιλενάδα .
Σ: Έτρου, έτρου ένι πρέπουντα θιλενάδα μι, ννία τσινουρτσία, ννία νέα ζωά έσι φερίκχα τθο κόσμο μαθές, να μη ντι νταντέψουμε;…..
Β: Ορή κακότθο τον Άγιε πφ'εζάκα να μι δούνει να κατσάου, τθο σεΐρι το ίιδε.
Σ:Ορή   Χριστέ Αναστάτθε, χρόνου πάσοι,κα λεφτερία θιλενάδα μι, με το καλέ τσαι α ούρα α κά….
Β:Καλέ νάχερε κολέγισα, να χαίρησιου έτεοι πφι ντι ννι αγαπούντε.
Χρόνου πρεσσοί τσαί καλοί σε όλε τον κόσμο.
…………Εμέ Ννιούντε Τσακώνικα ………..
……….ΜΙΛΑΜ ΤΣΑΚΩΝΙΚΑ………
Τςίτα τσαί Τίτιντα - του Σερικχή  .
Διαστσευή  τσαί γραφτέ τθα Τσακώνικα από τον Πάνο Μαρνέρη.
…………Εμέ Ννιούντε Τσακώνικα……..Ματίνα.
Τςίτα τσαί Τίτιντα – του Σερικχή  : Α Τσακωνοπαρέα…
Ο γέρου ξένε ννιε ννιάτσε προσεχκικά τσαί αφού στρατζίε  το ποκήρι σι επέτσε: —Έτρου ενάτθε.
Όπφου σε πέτσερε..
—Το λοιπόν σ'έσα ννιουρίζου όα;—Ναι τσαί κάτσι παρατάνου..
—Αμα έτσι θέου μ'έσι αου  τσι ένι το κάτσι παρατάνου;…
—Ότσι ένι λείπουντα από ταν ιστορία.
—Τσι ένι λείπουντα;
— Το ποίε έκι έχου σκωτουτέ τον Τούρκο πφι εγκριούφτε τσαί γλυτούτσε το τομάρι σι… Αφού πέτσε έγκειννι ετθάτσε να φύτσει….
Ο Τσείε Γιάννη αννοίε του ψιλάκου σι τσαί το τθούμα σι τσαί φωννιάε:
—Αααα !!!
Ελντενη έσι εκιού;!!!
Ο  ξένε γέρου με το δρόννι ενάτθε μπουχό .
Το αέρι έκι φερίκχουντα τουρ αβουτάνε του τσείου Γιάννη τα όγια:
«—Ο Θεό να σχωρέει τσαί να ελεεί τα ψιούχα μι»….
Το τέλη ένι ταρ ιστορία νάμου, όχι το τα γρούσσα νάμου…
Τςίτα τσαί Τίτιντα – του Σετθέμπρη : Για του νέοι : του Πάνου Μαρνέρη
Τςίτα τσαί Τίτιντα - του Σετθέμπρη : Α Τσακωνοπαρέα
Κακίνια
Κακιουλιά, καλατζούκα
Κακίστρι
Κακοβάνου- άνα-άντα
Κακοπεραήχου-ήχα-ήχουντα
Κάλεσε ε
Καλιάζου
Κολιάζου
Καλιγούκχου
Κάλι
Μοζάκαει τα κακίνια μι
Οπά ταν ερηνία εσειά ννία κακιουλιά (καλατζούκα) να απατζιάσου
Φόρε το κακίστρι  τθο άγο τσαι δίνει ένα γρότθε κρίσε
Ο 'μα κακοβάνου μόννιου εζού, κακοβάνα έκι τσαι ετήνα, κακοβάντα έκι τσαί το παλιοκάμπτζιουλε
Κακοπεραήχου έκι ο έρμο, κακοπεραήχα έκι α φτωχά, κακοπεραήχουντα έκι τσαι έκειννι το άτυχο.
Α κάλεςε εμποίτσε δύου,πέρσυ,για να οράμε σάτσι;
Έσι καλεστέ τθο βαφκίσι
Φέρε έκειννι το Κοτρώνι να ννι καλιάσου όρεγη
Ο καλιάε να οραθούμε
Κόλιασε τα χκηνά
Ο κάλυε ένι Θέου αναπάρουμα
Έννι καλιγούκχου το άγο
Φέρε γκάνα κάλι για ταν ικχάρα
Τςίτα τσαί Τίτιντα  του Απρίλη τσαί  του Μάτζη : Βγενού τσαι Σοϊθία : του Πάνου Μαρνέρη
Τςιίτα τσα Τίτιντα  του Απρίλη τσαι  του Μάτζη : Α Τσακωνοπαρέα.
Σ: πφου, πφου βρέ κολέγισα να μη ντι ψιλιάσου..
Β:Κατά 'πά φκύσε βρε θιλενάδα μη τσαί μι στραβούερε τσιόα;
Σ:Ντ' άγκαει τα σκάγια  Βγενού;
Β: Όχι δα, χορατέγκα έννι.
Σ:Ορή κακότθο  δενάερε…
Β:Τσαιρέ έκι .
Σ: Πφουρ  έσι έγκα Βγενού;
Β: Ννιά χαρά, ως έδαρη.
Σ: Έτρου  ως το τέλη,  όα να ζάνει κα, ως να μόλει τθο κόσμο το νεογενατέ.
Β: Φχαζιστούα Σοϊθία.
Σ: Ορή έδαρη έμε έχουντε Σαρακοστά, αλλά εκιού να μη κχοντούτσερε, να τςούνερε κα.
Β:Ουουου βρε Σοϊθία τσαί ξεστομίερε έδαρη….Αμαρκία θιλενάδε μι .
Σ: Ο 'νι αμαρκία μονέ τςύνε όρπα χάμου, ίσια ίσια έδαρη έσι τςούα για δύου.
Ρώτει τσαί το παπά να ντ'αλεί.
Β: Ννία χαρά έννι, όρα μπάτσε ρωτίου τον παπά;
Σ: Ποίερ έσα θέα να ρωτίερε;, Ορή να τςούνερε το κριαούννι ντι, το ψαζούλι ντι, το αρτουμάτσι ντι τσαι μη λησμονέρε το γατσιούλι ντι..
Να ντι στιούτσει.
Β: Βρε Σοϊθία με κοάερε… Αλλά από ταν άβα μερία κάτσι  λιγοκομάρε σ'έννι έχα .
Σ: Αμ τσ'έννι κχαούντα τόσα ούρα;….Να τςούνερε τσαί όρα μι κά κακομοίρα, να μην ακισταίνησιου…
Β: Όρα καημένα τσι με κόβε α ιδουλεία.
Σ: σκοπός να ννίνερε τσαί άφε σι έταοι πφι  έσι ξέρα… Σάματσι ο 'ννι ξέρα ντι!
Κισινέ ο 'σι Βάνα χάμου .
Β: Ορή θιλενάδα κα  Ανάσταση…
Σ: Κα Αμπρία τσαί όπφουρ επέκαμε… Α ούρα α κα τσαί κα λεφτερία.
.Ανέ έχουμε ταν υγεία νάμου τσαί κα Ανάσταση θιλενάδε τσαι θίλοι.
…………..Εμέ Ννιούντε Τσακώνικα ………..
……..Μιλάμε Τσακώνικα ….
Τςίτα τσαι Τίτιντα  του Οχτώμπρη τσαι  του Νοέμπρη .
Μαντρί του Λία Μαρνέρη τσαι Μανερόγιαννη .
Τςίτα τσαι Τίτιντα  του Οχτώμπρη τσαι του Νοέμπρη.
Μαντρί,Λία Μαρνέρη Τσαι Μαρνερόγιαννη: του Πάνου Μαρνέρη.
Έγκεινη το μαντρί τσαι κάλυε έκι του Παπού μι του Λία του Μαρνέρη .
Ο παπού μι εκάνε από το Κοκάνι του Πραστού.
Παντρεύτε το Τερέ.
Νιε προξενεύε τα Σταματού Τίγκλια, ο Νικόα Παπαϊδά.
Ο παπού μι έκι έχου δέκα καμπτζία: πέντε σιατέρε τσαι πέντε υζοί.
Ο ατςίτερε σι υζέ, ο Μήτρο, σκωρέτθε από ταν Ισπανικά Γρίπη σαν έκι στρακιώτα .
Αφού σκωρέτθε ο παπού τσαι α μαμού, έγκεινη το μερίιδε νι άτζε ο τσείε μι ο Γιάννη (Μαρνερόγιαννη).
Άμα τσαι εκάνε λοιπόν ο τσείε μι ο Γιάννη ογή έκι έχου πουλητέ τα χκηνά τσαι  έκι έχου προύατα .
Ο τσείε μι ο Γιάννη έκι πρεσσιού μερακλή σε όα σι Ένι θυνηκχούμενε πφι έκι έχου ως τσαι γραμμόφωνε .
Ίσως  το πρώκιου  τσαι το μόνιου τθο Τσουμία όλε .
Ενι θυνηκχούμενε πφι νι έκι  μπάνου τάτσου τσαι νι έκι βάνου τθα διαπασών .
Τα πλέτερα τραγούϊδα ήγκιαει με το Γιώργο Παπασιδέρη.
Μ'έκι αγαπού πρεσσιού.
Άμα μ'έκι ορού μ'έκι αρίκχου ταν αγκαλία σι τσαι έκι ποίου ότσι έκι ξεκχολίχου τσίχε από το στήθη σι να σι βάλει τθο δικόμι.
Άμα γκανένα έκι έχου ατσά στήθη  ήγκιαει αούντε .
Βασκαϊθεί σαν τα στήθια του Μαρνερόγιαννη …
Αιωνία σου α μνήμη ..
Από ένταει τα βρονταήματα τσινήκαει τσαι ενάτθαει,δικηγόροι,χημιτσοί, καθηγητάδε, τσαι μη λησμονέμε το Δήμαρχο πφι ά τσέα σι ένι α διπανά.
Χάματα, βρονταήματα τσαι γκρενιστά μαντρία
Κχάουμα,τροκάνι, βιάτσιμο, αντάρα πλέα κανία,
Σοκάτζα  αυλέ χορταριαστά, μακάβριε ερηνία….
ΜΙΛΑΜΕ ΤΣΑΙΩΝΙΚΑ
Τςίτα τσαι Τίτιντα - του Αουνάρη  Σοϊθία: του Πάνου Μαρνέρη
Νά τσαι το γλυκούλι τσαι το μορφούλι το Σοφούλι .
Κουκλάτσι μι έσι ποίντα όλοι νάμου περήφανοι τσαι ιδικά του γονείε ντι ..Φχαριστούντε πρεσσιού τσαι να έχερε ταν υγεία ντι
Τςίτα τσαι Τίτιντα – του Αουνάρη : Α Τσακωνοπαρέα
Σοϊθία: του Πάνου Μαρνέρη .
Ενίου μι είνι αούντε Σοϊθία Μανιταρά .
Τον αφέγκη μι νι είνι αούντε
Γιώργο Μανιταρά τσαι ένι από τον Άγιε Λίδι.
Τα Μάτη μι νι είνι αούντε Αμαλία Κολεντριανού τσαι ένι από το Τερέ .
Εζου ένι παρία από τον Άγιε Λίδι για να μάθου τα γρούσσα νάμου .
Ένι θέα τσαι εζου με ταν αϊθάμι να σι μάθουμε τσαι να σι νιλήνουμε όπφουρ οι παππούδε νάμου .
Ένι πρεσσιού πεζήφανε πφι ένι μαθαίνα τα παλιά έντανη γρούσσα πφι ήγκιαει νιούντε τθαν αρχαία Σπάρτη .
Να μόλοει τσαι άβα καμπτζία τθα κολλέγια νάμου, ένι οερικαούα πρεσσιού .
Ογή έμε περαήχουντε πρεσσιού ωραία .
Φχαζιστούα.
Να έχουμε υγεία τσαι να μάθουμε τα γρούσσα νάμου .
Τςίτα τσαί Τίτιντα – του Φλεβάρη .
Παπαδιαμάντη: α νοσταλγό .Διαστσευή τσαί γραφτέ τθα Τσακώνικα από τον Πάνο Μαρνέρη .
……..Εμέ Ννιούντε Τσακώνικα…… Μαριτίνα
Τςίτα τσαί Τίτιντα – του Φλεβάρη : Α Τσακωνοπαρέα.
Διαστσευή τσαι γραφτέ τθα ΤΣΑΚΩΝΙΚΑ από τον Πάνο Μαρνέρη…
Ο Μαθιό έκι ννιουρίζου ότσι άκια να ννι ήγκιαει τσυνηγούντε αλλά ετήνε έκι φτυχιστέ.
Το τελευταίο μυστικό τα Λιαλιώ το ότσι ο αγαπηκικό σι έκι πριτθέ  ο καοκιστήτσε ννι.
Έκι έχου ταν ολπίδα με τα στσέψη ότσι: Αφού α Λιαλιώ παρατήτσε τον αγακητέ σι για ένα γέρου, έτρου τσαί έδαρη έκι πορούα να αφεί το γέρου τσαί να νάρει σ'ετήνε.
Άμα τσαί ήγκιαει τσυνηγούντε τσαί του δύου μαζί τθα πορία, τσαί ετήνα ννι έκι μπιστεγκουμένα τσαί ήγκιαει τσίφουντε παρέα τθο χωριουδάτσι σι;
Ωωωωω!!!
Τότθε ο έρωτά σι άκια να αγιαστεί από τα στερία τσαι τα θάασσα .
Θάμα!,,,
Με το έτρου εννιάτθε α φωνά του τσύρ Μοναχάκη:
—Λιαλιώ, Λιαλιώ έεεε Λιαλιω!,
Α Λιαλιώ σταμακίε με τα ννία, ταράε τα τσιουφά σι τσαι απογήτθε όσιου πιο δενατά έκι δενουμένα…
—Όρσε τσείε  Μοναχάτση….
Τσι ένι το πιό πολύκιμο;
Α υγεία!
Ανέ έχουμε ταν υγεία νάμου λοιπόν τσαι ανέ «ΝΝΙΛΗΝΟΥΜΕ ΤΑ ΓΡΟΥΣΣΑ ΝΑΜΟΥ»
Τςίτα τσαί Τίτιντα – του Μάτζη  Α Τσακωνοπαρέα.
Θωμαή,Σιούλα,Σταματού : Του Πάνου Μαρνέρη
Θ: Σιούλα έεε Σιούλα!!!!
Σ:Δίπα ντι έννι Χριστσιανά….
Μ:Τσί έσι κουΐζα βρε Θωμαή,δίπα ντι ένι…
Θ:Ο δοτσίσμα ντι βρε Σιούλα, αμάν πλέα!!!.
Σ:Αμάν τσαί ξαμάν …Άϊντε λέγε.
Μ:Κάτσι μ'ένι μεούμενε, ότσι έντανη α κουβέντα ο θα ζάει κα…
Θ:Έτθε ννιουρίζουντε το ότσι, 'μπάτσε ο Μάτζη τσιόατες;
Σ:Έμαει αντεχουμένει ετίου να ννι αλήερε καημένα..
Μ: Βρε κα 'πέκα εζού ο τσινήκαμε κα το σάμερε ναμέρα.
Θ: Για να οράου του χέρε ντι…
Σ: Άλλιου τς' έγκειννι πάλι, θα σβαήσερε νάμου τα τύχη;
Μ: Θωμαή!
Αμαρκία τσι είννι ένταοι τα σαμερινά πάλι;
Θ:Βρέ δένατσε μι του χέρε ντι όρπα χάμου τσαί άφε τα πάρλα.
Σ:Εεε ο 'σι έχα το Θεό ντι… Να όρα  να οράου τσι θ'αλεί βρε Σταματού….
Μ: Να όρα τσαί του διτσοί μι, άμα πλέα…..
Θ:Κα ννιε καταβήκα εζού…
Σ: Τα Σταματού έμα αούα παρλιακό, αλλά εκιού έσι χειρουτέρα.
Μ: Πφουρ έσα αούα τα Σταματού;
Παρλιακό;
Εκιού το σπίρτο καημένα.
Θ:Κιά ένι ο Μάτζη Σιούλα;
Σ: Σώ καημένα… Όμα ξέρα να βάλου Μάτζη, σάματσι έννι δέκα χρονού…
Μ:Βρε Θωμαή, ννίλει βρε  κακομοίρα τσαί εκιού!
Ννιε λησμονέκα μπίτι για μπίτι…
Θ: Ννία χαρά ννι έσα έχα βαλτέ πέρσι, σάτσι ντ 'κειράνει οι χρόνου,  βάλε το Μάτζη μη ντι δάει ο ήλιε τσαί καμούσου, πφ'έσι θέα να
Μπαήρε τς'απανούσε… Ορίστε μας.
Σ:Έσι αούα να ννι βάλου;
Σα νάχερε δίτσηε
Μ: Εμ τσι δά….Δίτσιε ένι έχα τς'έν' έχα….
Εσούτσε τσαί ο Μάτζη, κιάσετε γκάνα απάτζι.
Ως του κχιούλοι θε να δάμε,τσι από κάβα θ'αραμάμε…
Ανέ έχουμε ταν υγεία νάμου Θιλενάδε τσαί θίλοι.
Τςίτα τσαί Τίτιντα  – τ του Αγούστου  Α Τσακωνοπαρέα.
Παύλε: θίλε αιγιδονομήα: του Πάνου Μαρνέρη .
Εκάνα σάμερε ογή τθο Στένουμα.
Ογή ο θίλε μι ο Παύλε ένι έχου ταν όμορφο κατούνα σι.
Το μαντρί  σι ένι έγκειννι ογή.
Ένι έγκειννι το καουτσαιρινέ σι μαντρί σι τσαί κάλυε.
Ένι ανάκοντα τθον Κχριανιδά τσαί (Άγιε Παντελεήμονα) τσαί ανάμεσα τα Παλιόχωρα, τον Άγιε Γιάννη τσαί το Πρέγαςε.
Το χειμωνικό( Δετσέμπρη,Γενάρη,Φλεβάρη τσαί Μάτζη  ένι κχαμπαίνου τθα χειμαϊδία
Α ζωά του νομήα ένι πρεσσιού σκληρά.
Με κακουχίλε, με όα τα  γυουρίσματα του  τσαιρού, αμέρα τσαί ννιούτθα, γιορτέ τσαί μή,  ένι αλέστα ανά πάσα ούρα τσαί στιμή.
Έγκειννι ένι το σκληρέ κομμάκι.
Το όμορφο κομμάκι πφι άκια να ζηλέψωει πρεσσοί ένι α συντροϊθία ένι α  κατούνα σι, οι  σίνοι, οι λότζοι, τα χερούματα,του δίγιε, τα πουλία, τσαί τα αγρίμια.
Ένι έχου συντροϊθία τα φύση, ούγοιε ένι α καλυτέρα,  α πιο αληθινά τσαί α πιο υγιεινά.
Ο Θίλε μι ένι ένα από του λιγοστοί νομήε πφι είννι αραματοί τσαί ούγοιοι σ'έννι εχκιμού πρεσσιού, ννία τσαί  σ'εννίου α οικογέννεια ήγκιαει αιγονομήε..
Ο θεός να ντ'έχει κα, να έχερε υγεία θίλε μι τσαί κχόντου γερά .
ΕΜΕ ΚΙΜΟΥΝΤΕ ΤΣΑΙ ΕΜΕ ΝΝΙΟΥΝΤΕ ΤΑ ΓΡΟΥΣΣΑ ΝΑΜΟΥ.
Τςίτα  τσαι Τίτιντα – του Δετσέμπρη .
Εμέ Νιούντε Τσακώνικα ……….Μπαρμπαρίνα
Τςίτα τσαι Τίτιντα – του Δετσέμπρη  : Α Τσακωνοπαρέα .
Οπά εζάκαμε σε νία τσέα τσαι σε κχαράμε λίγο άντε .
Εφύγκαμε τσαι από οπά τσαι ανασάγκαμε σ'ένα Αγιούτςι, ψεά το σίνα .
Σιμούμαει τάσου οπά τσαι κάθε τόσιου ένα νέο έκι φύου να ζάει να μάϊθει αν εφύγκαει οι Γερμανοί, για να γιουρίσουμε κίσου.
Φύγκαει μετά από δύου ναμέρε.
Σαν εγιουρήαμε τθο Στσεπαστέ ερέκαμε του τσέλε νάμου δατοί.
Ζάκαμε τθα Καλάβρυτα .Οράκαμε το κακό πφι έκι νατέ.
Ούγοιε αραμάτσε ζωντανέ, έκι ψαφού να ερέσει του διτσοί σι τσαι να σι κχακχούτσει όπφου τσ'όπφου .
Όλοι οι τσέλε δατοί.
Άτςωπο γκανένα μόνιου γουναίτσε .
Ο αφέγκη μι τσαι το καμπτζί σκωτούτθαει με τα χαριστσικά βολή .
Εζού ο μπαήκα τθο σηνί οπά πφι ενάτθε το μακελειό.
Α Μάτη μι μ'αφήτσε τθον Άγιε.
Του διτσοί σι σε κχακχούε μοναχά σι τθο λαγκάδι, αλλά οι κούνοι ήγκιαει έγκουντε τσαι σι ήγκιαει ξεκχακχούχουντε.
Τότθε αναγκάστε τσαι σε αποσούτσε  τθο νεκροταφείε τθα Καλάβρυτα .
Α ζωά τθο πόλεμο ο'νι έχα γκανία αξία .
Θωμαή,Σιούλα τσαι Σταματού : Του Πάνου Μαρνέρη
Τςίτα τσαι Τίτιντα – του Φλεβάρη  :Α Τσακωνοπαρέα
Θωμαή, Σιούλα, Σταματού : του Πάνου Μαρνέρη
Σ:Ζάτσε τού πορείε σι ζουρλίστε μά το Θεό.
Θ:Ποίερ εζουρλίστε θιλενάδα;
Μ:Μα τον άραχλε !
Σαν ποίε επαθήτσε ετσ'τάκιου πράμα;
Σ: Ννία έτρου ννία αλλίου,  ο 'με συνοούντε τσι να ποίουμε, ζουρλίε τσαί σ' εμούνανε  μαθέ..
Θ: Τσί ένι μπαμπαλίζα Δέσποινα μι βάλε τα χέρα ντι….
Μ: Μπά σε καλέ ντι θιλενάδα, βρε Θωμαή για όρα μπάτσε  ένι δα ίσα;
Μπάτσε ένι έχα πυρετέ;
Σ: Βρε γουναίτσε,  ο ζουρλίστε ο τσαιρέ τσαί μποίτσε;
Θ:Πφουρ ένι ζουρλισκούμενε ο τσαιρέ κολέγισα ..
Μ:Ετστάπα παρόλε α μαμού μι  α Σταματού σ'έκι αούα .
Σ:Αμ α μαμού ντι έκι ννιουρίζα τσι έκι αούα, να αγιάσωει τα κοκκάλια σι, να αγιάσωει…..
Θ: Μα το Θεό Θιλενάδα, κάτσι βολέ ο 'ννι  μπάνα σι πέρε με σ' ετίου,
Ο 'ννι  ερέχα άκρα……
Μ:Αντεχουμένα έννι να οράου τσι θα ξεφουρννίσει νάμου κίσου.
Θ: Ορή κακότθο, ταν ατσιπέρη τθού σίνοι έκι ξερίχου χιόνα, πιο χαμεά χάζι, ακόννη πιο χαμεά βρέχο, φουσού,ατθαΐχου του κοτρόνε.
Τα λυσαϊκά σι εφαήτσε…
Θ:Χειμωνικό έμε έχουντε βρε Σιούλα, αμάν πλέα ο θα πεί κακοτσαιρία τσι θα πεί!!!
Μ: Ναι βρέ γουναίτσε να πεί τσαι λίγο κακοτσαιρία, τάς το καταχείμωνε μαθέ ελύκαμε από τα καΐα ως τα προτσιπέρη.
Σ:Έα πφι ντ'έννι θέα ντέ!!!
Χειμωννικό ο 'μ' έχουντε;
Ανέ πεί
Χειμωννικό.
Τσί να μ'ένι ποίου τάς'το Γενάρη μήνα, καΐλε τσαι λιακάδε σάματσι ένι Σερικχή…
Θ:Θιλενάδα τσαί γειτόνισα έσι έχα δίτσιε , ο τσαιρέ ζουρλίστε…
Μ:Από 'γη ννιέ 'σα έχα,από πά ννιέ σα έχα, ννιέ νέτζερε έτρου, ννιέ νέτζερε αλλίου ερέτσερε το δίτσιε ντι .
Σ: Ο 'ξα μην ο 'μα ρέχα ννι …..
Τα ννία τςεμοκουκουρίζα τσαι ταν άβα στρατζίχα…Ήμαρτον πλέα…
Ανέ κχοντούει νάμου γεροί α Έωννη γιατσί οι τσαιροί είννι ανάποδοι.
……….Εμέ Ννιούντε Τσακώνικα…….
Τςίτα τσαί Τίτιντα- του Αγούστου : Α Τσακωνοπαρέα.
Ζούμπερε μικροοργανισμός .
Ζούρλια τρέλλα
Ζυγό  ζυγός
Ζυγόκιαμα ζυγόπιασμα
Ζυγούρι (αρσενικό), ζυγούρα(θηλυκό) δίχρονο πρόβατο
Ζγουρία σκουριά( μαυρίλα)
Ζουννή μυρωδιά
Ζουννίσμα μυρίστικα
Όρα να μπάτσε τσαί κίερε ύο από έγκειννι το κηγάϊδι, ένι γιομάκιου ζούμπερα.
Ννιέ κιάτσε α ζούρλια τσαί σε μποίτσε όα γυαλία, καρθία
Φέρε το ζυγό να ζέψουμε τα ζώα γιά να καμέμε
Έντανη α πληγά ένι ζυγόκιαμα
Έγκειννι ένι ζυγούρι
Τσί ζουννή ένι έντανη;
Ννιέ ζουννίσμα, έκι βρωμούντα τσαι ννι αναιμούκα
Θιλενάδε τσαι θίλοι ανέ έχουμε ταν υγεία νάμου τσαί ανέ ννιλήνουμε τα γρούσσα νάμου, ένι το χρίε νάμου.
Τςίτα τσαί Τίτιντα – του Μάτζη .
Φχαριστούντε πρεσσιού Ηφαιστίωνα.
Μπράβο καμπτζί μι για ταν προσφορά ντι τσαί τθον αγώνα πφι έσι ποίου τσαί εκιού ώστε να μη χαϊθεί α γρούσσα νάμου .
Οι γονείε ντι ντ'είννι καμαρούκχουντε όπφου τσαί όλοι εννεί..
………..Εμέ Ννιούντε Τσακώνικα………Ηφαιστίωνας
Τςίτα τσαί Τίτιντα – του Μάτζη : Α Τσακωνοπαρέα: Παπαδιαμάντη : Α στρίγκλα Μάτη
Ο έρμο Ζάχο σαν οράτσε τα Μάτη σι με τα μαγκούρα, αβράε το μπουζούκι σι τσαί 'νάτθε μπουχό.
Σαν εσούτσε τθα τσέα βαλήτσε τα ίδιτα τα ιδουλεία, άτζε το ζεμπίλι σι, το καδευκήρι σι, τα τσία σι τσαί εζάτσε να ννι φέρει κάβα, να σοννίχεται α μάτη σι το χειμωνινικό..
Αούντε ήγκιαει το ότσι ά μάτη σι ννι έκι έχα ζουρλιστέ!.
Έγκειννι το καμπτζί ννι έκι απαραματέ μόννιου…..
Δύου σι άλλοι υζοί ήγκιαει ξενητευτοι τθάν αλαργινά Αμεριτσή, νή τον ατςέ Ωτσεανέ τθα Πολυνησία… Έκι έχα απολυτέ γράμματα,τθα Ελληνικό  προξενείε τσαί τθαν αστυνομία τθο Σικάγου τσαί τθα Φιλαδέλφεια.
Δύου νή τςεί άλλοι ήγκιαει ερεστοί με έντενη τον ντρόπο….Μέ τα δικά σι καμπτζία τσίπτα ο 'ρέσταει κχίπτα….Μαειδέ φωνά μαειδέ ννιάμα…..
Έκι ννιούμενε ότσι ετήνα έκι έχα μποιτέ τα κα καμπτζία να φύτσωει με τα κακομοιρία σι, του φωνέ σι τσαι ταν αστοργία σι.
Να ννιλήνουμε τα γρούσσα νάμου τσαί νά έχουμε υγεία….
………Εμέ Ννιούντε Τσακώνικα ………
Τςίτα τσαί Τίτιντα - του Αουνάρη .
……..Εμέ Ννιούντε Τσακώνικα….
Πολυξένη .
Τςίτα τσαί Τίτιντα – του Αουνάρη :Α Τσακωνοπαρέα
Το σιατέρι δίχως να ννι θέλει γειάτσε αθώα.
—Ο θα ντ'αφεί τσεία α μιτσά καμπούρα πφι έσι έχα να τσαπρουθείρε για τα κά για να δοτσιμάσερε….Σαν να ννι εκακοκάνε τα γρία λιγάτσι..
—Σω κακότθο, εζού ο 'ννι είχα καμπούρα, κια ννιέ 'ρέκα τα καμπούρα;
Σαν επέτσε έγκειννι βαλήτσε τα χέρα σι τθαν ίςα σι…
— Σαν σκωρεθούμε, συνεχίε α Επαρχίνα, α καμπούρα ένι φύα από τάνου νάμου τσαί τότθε όα είναι γινούμενα ίσια… Όλοι έμε γινουμένοι ίσιοι τσαί ιίδοι, ίσιουμα σαν έντενη το κάμπο πφι όλοι θα τσαπρούμε τσαί σαν το χώμα πφι θα μπέτσει νάμου.
Με το έτρου τα γρία ννιε κάνε φούκιση..—Θέα έσι Αφέντρα μι να τσαπρουθήρε εκιού όμορφα,όμορφα τσαί να καμαρούτσερε, έτρου για να οράου πφου θα δενάχου άμα τσαί βάλουει Τάσου οπά;Το ιίδε μπόι έμε έχουντε, εκιού  βασκαθήρε ψελιάτζερε ογλήγορα.
Άμα τεντουθείρε λίγο εκιού,ξεδιπρουθού λίγο εζού,τάνου κάτου το ιίδε θα έμε…
…Υγεία θιλενάδε τσαί θίλοι τσαί να ννιλήνουμε τα γρούσσα νάμου…
………….Εμέ Ννιούντε Τσακώνικα……..
Τσίτα τσαί Τίτιντα - του Απρίλη .
Νιχάλη φχαριστούντε πρεσσιού
……..Εμέ Ννιούντε Τσακώνικα …..Μιχάλης
Τςίτα τσαί Τίτιντα — τουνΑπρίλη : Α Τσακωνοπαρέα.
Παπαδιαμάντη : Α χήρα του Νέομάρτυρα
Ο τσείε Γιάννη ννιε καλησπερίε τσαί ννιε πέτσε .
—Ο 'ννι έχου ντι ματαορατέ, να μπάτσε έσι από το μοναστσήρι;
Πφουρ ετυχήτσε;….Ο ξένε μουρμουρίε: —Έ.
Έτρου… Μη ρωτήνερε…..
Τσαί καμούτθε.
Ο τσείε Γιάννη ξερίε ννία ματία τθο φρεσκοσκαφτέ τάφο πφι ο 'κι στολιστεί με κατάλεκο μάρμαρε σαν τσαί τουρ άλλοι τάφοι.
Μόννιου ένα πρόχερε  Σταυρέ  από κάλι, πφι έκι δενάχου κιά έκι α τσιουφά του σκωρεμένου νή σκωρετά….
—Έντενη ο τάφο θα ένι τα γρία Χρύσα τα κουφή ούγοιε εκχακχούαει σάμερε… Επέτσε ο Τσείε Γιάνη.
Ο 'μα ογή σάμερε  ταν αμέρα, αλλά εννιάκα επφέρη τ'αργά ότσι σκωρέτθε.
Σ' ετήνα ένι;
Νη ο 'σι ννιουρίζου;— Ναι απογήτθε ο ξένε….
—Ννιουρίζου ννι έσα;
Γιάκειννι έσι ποίου μετάννοιε;
Για τα ψιούχα σι;
—Για τα δικά μι ψιούχα πλέκιεριου, απογήτθε ο γέρου…..
Υγεία θιλενάδε τσαί θίλοι, ανέ ννιλήνουμε τα γρούσσα νάμου.
Τςίτα τσαί Τίτιντα – του Οχτώμπρη .
Παπαδιαμάντη : α νοσταλγό  του Παπαδιαμάντη.
…………Εμέ Ννιούντε Τσακώνικα……Μιχ.
Τετώρος
Τςίτα τσαί Τίτιντα - του Οχτώμπρη : Α Τσακωνοπαρέα .
Διαστευή τσαι γραφτέ τθα Τσακώνικα απο τον Πάνο Μαρνέρη
Ο νέο, κάπφου μπερδευτέ επέτσε:
— Έτρου τς'αλλίου, ννία βόλτα θα ποίουμε γιούρε από το λιμάνι τς'απέ θα γιουρίσουμε, ο 'νι κιστίου να ννι κχαράτσωει μπρούτερα
Σε ούγοιε τσαι να ένι… Τσινήτσε να τραβήντει κουκί, τσαί ετήνα έκι κασσιμένα τθα πρύμη τσαί έκι δεχουμένα κατάςουκχα το φώς από το φεγγάρι.
Α σούκχα  σι έκι δενάχα πρεσσιού όμορφο τσαί ο νέο ννι έκι θωρού δειλά τσαι λίγο φοζαητθέ.
Ο 'κι ναύτα αλλά έκι νοού να τραβήντει κουκί, αφού έκι νατέ τάνου το τσύμα.
Έκι φυτθέ από το Γυμνάσιε γιατσί εμαούτσε με κάκοιε  τσαί ννιε τιμωρέκαει.
Ότσι έκι δεκαοχτώ χρονού αλλά έκι περού για δεκαενία τσαί είκοσι ακόννη, με το κυκνέ σι καστανέ γέννι τσαι μουστάτσι.
Τάσου ταν ησυχία ετήνα πέτσε;
— Ο καραβοτσύρη θα κχαράχει τα βάρκα σι τσαί ο τσείε Μοναχάκη θα ψαφήνει τα Λιαλιώ σι.
….Ανέ ξημερουθούμε με υγεία θιλενάδε τσαι θίλοι………
……………,..ΕΜΕ ΝΝΙΟΥΝΤΕ ΤΣΑΙΩΝΙΚΑ………..
Τςίτα τσαι Τίτιντα – του Αμάη .
Σταματού τσαι Σιάτη  : του Πάνου Μαρνέρη .
Το τσινούρτση Άςι τα Τσακωνοπαρέα α σιάτη τα Σταματού, Σιούλα.
Τςίτα τσαι Τίτιντα – του Αμάη ο: Α Τσακωνοπαρέα
Σταματού τσαι Σιάτη : του Πάνου Μαρνέρη …
Στ) Σιούλα εεεε Σιούλα …
Σ) Έα Μάτη μι, ογή ένι, θέα έσι κάτσι .
Στ) Θέα ένι, όνι θέα….
Γιάκεινη ένι φωνηάντα .
Σ) Ορή, να αειδάσωει οι χέρε μι τσαι σούκα
Στ ) Βρε Έα παρίσιου τσι έσι ποία, το προζύμι έσι ξαναποία μαθέ.
Σ) Τς'ένι έκεινι Μάτη μι, τσι προζύνι έσι μπαμπαλίζα…
Στ) Βρε Έα ογή πφι ντ'ένι αούα τσαι μη μι κχράντερε.
Σ) Βρε μα ο πέτσερε μι να βάλου, πλυντήριε με τα απογδήνια ;
Στ) Όχι βάλε με τα κχριστά….Ακόνη ο τελειούτσερε;Αααχ κια να έσα Βάνα τσαι κούβελε;
Ταχία άκια να
Έσα ξεμπερδέγκα .
Σ) Μη κουίζερε βρε μα, δύου χέρε ένι έχα τσι να πρωτοποίου.
Στ) Όλοι δύου χέρε έμε έχουντε, ξον τσαι
Έσι ξέρα γκανία με τςεί.
Σ)Οπά τα ιντερνέτια κάκια οράκα
Νία βοά νία πφι έκι έχα τςεί χέρε
Μα.
Στ) Βρε παραογιστέ, τσι άλλιου θα μ'αλήερε;
Σ) Ναι μα θα νι ερέσου τσαι θα ντι νι δενάτσου
Στ) Ορή καμούσου από όρπα χάμου μη ντι νιάνει παραπέρε, κοτζά γκραόζα για παντρεία ..
Σ) Όσι κιστία μι ;
Να το λοιπόνου, όρα νι.
Στ) Ουουου τσι θα οράνει τα ψίλια μι ότθε αούντε μι;
Λησμονέκα τσαι τσι νιε 'μα θέα … Ζάτσε
Το μαλούτςι μιιιι …..
Το μισοβδόμαδε κοκιάε, ο ήλιε συνταχούλια εκχράε
Απ' τά θάσσα θυτρούτσε τουρ αχκίνε σι απρούτσε
Τςίτα τσαί Τίτιντα– τουΝοέμπρη  .
……………Εμέ Ννιούντε Τσακώνικα……….
Τςίτα τσαί Τίτιντα – του Νοέμπρη : Α Τσακωνοπαρέα .
Θ:Α Έωννη να βάλει τα χέρα σι!!!
Σ:Τσι ενάτθε κίσου βρε Θωμαή πει εζού ο 'ννι  ννιουρίζα;
Μ: Ωχ καημένα τσαί εκιού βρε Σιούλα, έσι ποία πφι ό 'σι ννιουρίζα;
Θ: Άλε ννι βρε Σταματού τσι ννι οργήστε ο Θεός  ννι οργήστε.
Σ: Ήμαρτον Θέ μι.
Βρε παρλιακά τσαί τα δύου πφού να ννιουρίζου αφού τσίπτα ο πέκατε!!!
Να ννυζίσου τα νύχια μι;
Μ: Βρε Χριστσιανά ο 'σι  ννία τα νέα;
Θ: Ορή α Σταματού μπάτσε το νόημα με τα ννία..
Σ: Έδαρη σούσμαει… Κάτσι επέτσερε καημένα….
Μ: Ο 'σι ορούα τσι ένι γινούμενε τθα σχολεία με τα καμπτζία;
Θ: Ναι δά, δωδεκάχρονα μαχαιρουκχούμενα, τσι κακό ένι έγκειννι πλέα;
Ημαρτον Δέσποινα μι .
Σ: Έτρου μπράβο ντεεέ….
Κιά να κατάβου α έρμο….Πφί ο καταρατέ ένι μπατέ τάσου τουρ ατςοί τσαί του μιτσοί τσαί ένι κουμαντάρου νάμου όλοι….
Μ:Βρε τσαί τα παλιοσιατέρια πραννισκούμενα,ξεμαλλιασκούμενα, ντουκχούμενα τσι χάλι ένι έγκειννι;
Θ: Έταοι είννι πφι είννι … Έταοι είννι χειρούτερα από τα αρσεννικά.
Σ: Έννι θέα να ξέρου έταοι οι ιδασκάλοι τσι είννι ποίντε;
Μ:Τσι να ποίωει τσαί έτεοι οι άραχλοι, κοτούντε είννι να αλήωει νή να ποίωει τσίπτα;
Θ: Για 'κειννι πέκα να βάλει α Έωννη τα χέρα σι, αλλά ως τς'ο Θεό τσαί α Δέσποινα λησμονέκαει νάμου.
Σ: Τσι να ντι πεί ο Θεό τσαί α Δέσποινα, εννεί σε λησμονέκαμε, εννεί..
Μ: Βρε γουναίτσε γονείε ου 'ννι έχουντα ένταοι τα καμπτζία;
Ανέ έχουμε  υγεία τσαί ανέ οράμε κχάμποσα πράματα με γυμνέ εψιλέ ανέ οράμε το σάμερε, έτρου όπφουρ ένι τσαί ανέ ποίουμε κάτσι…
……..Εμέ Ννιούντε Τσακώνικα………..
Τςίτα τσαι Τίτιντα– του Αουνάρη .
Βγενού τσαι Σοϊθία  του Πάνου Μαρνέρη .
Τα δύου νέα άςα τα Τσακωνοπαρέα .
Βγενού τσαι Σοϊθία .
Τσαι οι δύου άκιατθοι .
Εζού σ'ένι φχαριστού τσαι σ'έννι
Καμαρούκχου .Καμαρούετε σι τς'εμού .
Τςίτα τσαι Τίτιντα – του Αουνάρη
Βγενού τσαι Σοϊθία: Του Πάνου Μαρνέρη .
Β:Κουμπάρα Σοϊθία, κια δούτσερεεε…..
Σ:Ουουου, βρέ
Βγενού , λεκαρία μποίκαει τα ψίλια νάμου ως να ντι οράμε , Κια χάτθερε μαθές;
Β:Κια χάμα….
Τς 'εκιού καημένα, σάματσι ό'σι νιουρίζα.
Σ:Βρε νιουρίζα νι έννι πφου ό 'νι νιουρίζα νι αλλά να …Έσα παρία πιο ταχκικά, έμαει ορουμένει, έμαει αούντε τσαι γκανιά φτώχεια..
Τα δικά νά μου ντεεε……
Β:Καψο κουμπάρα, νία το ένα νία το άλλιου, ατςαιρέτζε τσαι το
Καμπτζί…
Σ:Ζωή νάχει ενάτθε ολόκληρε παλληκάρι να μην αβασκαϊθεί., Να νι χαίρησιου .
Β:Βρε κουμπάρα να ντι ρωτίου κάτσι ;
Σ:Τσαι νι έσι ρωτούα ;Έα Έα τσάφε νι .
Β:)Έννι
Έχα νία σιουγλία όρεγη κίσου το κούρι τσαι άμα μι κιάσει με κοφουμένα α
Ανάσα .
Σ:Σω
Καημένα !!!
Ατθαήερε τσίπτα;
Β:Μπερ έσι αούα κάψο κουμπάρα σάματσι τσαι έννι
Συννοούα τσι έννι ποία;
Σ:Άλλιου τς' έγκειννι…
Καλά έτρου ντ' κιάτσε α σιουγλία τθα κα στεκούμενα;.
Ορή θα ντι δού νία αλοιφή να ντι ποίνει νία εντριβή α πεθερά πάσα αργακηνά
Τσαι θα ράμε ..
Β:Ο 'σι αούα μι ταν εντριβή άμα τσαι νι ποίνει ο κουμπάρε ντι, ο άτςωπο μι,
Κειράζουντα ένι;
Σ: Αααα, για όρα μι κά …
Αγάκη τσαι υγεία θιλενάδε τσαι θίλοι …
Τςίτα τσαί Τίτιντα– του Γενάρη .
……………Εμέ Νιούντε Τσακώνικα…………….
Ο αφέγκη μι έκι τάνου τθο σίνα .
Ότσι οράτσε του νικχάρε τσινήτσε τσαι κάνε τθα Καλάβρυτα , για να τςθαχήτσει τσαι ετήνε το μονοπάκι του Σκωρεμού μαζί με όλοι τουρ άλλοι τθο Σηνί του Καπή.
Τουρ  του Δετσέμπρη ξεκχακχούαει του  Γερμανοί αβουτοί, πφι ήγκιαει έχουντε ξεριστέ οι αντάρτοι τθο κηγάϊδι τθο μεταλείε του Παπαντρέου τσαι πφι υστερούτερα κχακχούαει οι Καλαβρυτινοί.
Του  ταν σύνταχα μαθήκαμε ότσι άκια να μαζουτθούμε τθο σκολείε.
Έννι θυνηκχουμένα  πφι εκάναει τα τσέα νάμου στρακιώτοι.
Ήγκιαει ξοικάζουντε τσαι ψαφούντε.
Ένα από έτεοι, πφι έκι Έλληνα, πέτσε νάμου: —Άρετε ένα μπέτσιμο τσαι ένα άντε τσαι έτζετε τθο σκολείε.
Σαν εσούκαμε οπά να ήγκιαει χουρίζουντε .
Τουρ ατςοίποι από ταν ίσιε μερία τσαι του γουναίτσε τθα Σοβά.
Σαν γιομήκαει τα χουρίσματα μπαλήκαει τουρ ατςοίποι τάτσου.
Α μάτη μι έκι πρεσσιού νέα τότθε  χρονού ίσια με τον αφέγκη μι .
Να έμε κα τσαί να έχουμε ταν υγεία νάμου θιλενάδε τσαι θίλοι …..
Τςίτα τσαί Τίτιντα– του Οχτώμπρη .
…………..Εμέ Ννιούντε Τσακώνικα………Αγάπη.
Τςίτα τσαί Τίτιντα – του Οχτώμπρη : Α Τσακωνοπαρέα .
Ο 'κι κοτού να ννι τραγουϊδεί  γιατσί έκι κιστίου ότσι ο 'κι έγκουντα με ταν περίσταση.
Το τραγούϊδι ταρ ούρα έκι έκειννι τα Λιαλιώ.
«Πότε θα ποίουμε άρμενα……..»
Έκι κατσατέ δίπα σι για να μη μπορήνει να ννι ξοικάζει, αλλά τόσιου μακρία σι, για να μην ννιούτσει τα χνούτα σι τσαί τα νυρωϊδία σι .
Ο νέο μπαλήτσε το λινέ σακκάτσι σι τσαί ννιε προσνέτζε τθαν Λιαλιώ .
—Φόρε ννι  πέτσε ννι, μην τσαί πουγκιάσερε γιατσί οι σίνοι είννι κχαμπαήχουντε καταό.
Ετήνα ο δέτθε ννι τσαί ννιε πέτσε ότσι ο 'κι καρδάζα, για ταν αλήιθα έκι πρεσσιού σννιστά.
Ο Μαθιό ο 'κι επιμένου.
Έκι ννιουρίζου τα Λιαλιώ απο ότσι έκι έχου νιατέ απο τουρ εδιτσοί σι, καθότσι ετήνα έκι ννιουριστά μ'έτεοι.
Α Λιαλιώ ό κι τθα πρώτε σι νεότητα, αλλά έκι  κχοντούκχα τον παρθενικό σι αέρα τσαί δροσία.
Έκι  χρονού τσαί έκι στεφανουτά τον Μοναχάκη μπρού πέντε χρόνου.
Ανέ έχουμε ταν υγεία νάμου, ότσι πιο πολύκιμο θιλενάδε τσαι θίλοι…
…………….Εμέ Ννιούντε Τσακώνικα ……………
Τςίτα τσαί Τίτιντα– του Μάτζη .
Θωμαή,Σιούλα.Σταματού: του Πάνου Μαρνέρη .
Τςιίτα τσαι Τίτιντα – του Μάτζη :Α Τσακωνοπαρέα
Σ:Θιλενάδε μι, ορή κακότθο ζάτσε τσαί ο Φλεβάρη .
Θ:Ναιαιαι, έκι τσαί αναποϊδαστέ…
Μ:Ενάτθε γκάνα κακό;
Σ:Μπερ ές' αούα κακότθο!!!
Τσι ενάτθε βρε Θωμαή;
Θ:Πέκα εζού για κακό;
Μ:Πέτσερε αναποϊδαστέ Φλεβάρη;
Ο πέτσερε;
Μη ζουρλιστούμε τσιόα;
Σ:Έα τς'εκιού…., Αναποϊδαστέ πέτσε, ο πέτσε ό,τσι εκάνε τσαί α συντέλεια του κόσμου;
Θ: Άλε ννι  τς'εκιού βρέ Σιούλα έντανη ένι βαλτά να μι συχίσει.
Μ: Εμποίκατε κόμα εμού οι δύου έδαρη;
Όχι για να ξέρου… Για οράτε μι κά, ο κοτού γκανένα ν'αλεί τσίπτα με σ'εμού…..
Σ:Σιγά, σιγά, κχόντου τς'εκιού πφι έσι αβραχουμένα με το πρώκιου!
Μη κχραςίντερε τα νύχια ντι….Τς'εκιού βρε Θωμαή άλε νάμου τσι ένι τςάχουντα;
Θ: Βρε, με το συχώριε τσιόατες, τσαί παθήκατε;Τόσα ούρα έμε κουβεγκιάζουντε τσαί άκρα ο μπαήνα… Αναποϊδαστέ πέκα.
Μ: Γιατσι έκι αναποϊδαστέ ;
Τς' ενάτθε;
Έγκειννι να αλήερε νάμου.
Σ:Έτρου όπφου ννιε βαλήτσερε Σταματού έσι έχα δίτσιε.
Θ: Βρε ο Φλεβαλρη ο 'νι σιούρου  ναμέρε;
Μ  Σ: Ε Ναί τσαί;
Θ:Σάτσι έκι έχου …Τσαί α σατσινά χροννία  ένι  Δίσεχτε.
Μ: Τόσα ούρα όσα πορούα να ννι ξεστομίσερε βρε διβεγκιστά;
Θ:Αφήνα μ'έσι, πφ'ο 'σι αφήνα μι…..
Σ: Ορή γουναίτσε, ο θα βάλουμε τα σίντα σι πιπέρι;
Ο θα μαούμε για το κουτσοφλέβαρε;
Θ:Όχι δά…..
Μ: Για να ννιουρίζετε τσαι το άλλιου, πάσα χροννία πφι ο Φλεβάζη  ένι έχου   ναμέρε έμε έχουντε τσαι τουρ Ολυμπιατσοί….
Σθ: Σο καημένα!!!
Υγεία, χαρά,φτυχία τσαι αγάκη του καρδίε νάμου θιλενάδε τσαι θίλοι.
….Ν ννιλήνουμε τα γρούσσα νάμου, «ΕΝΙ ΧΡΙΕ ΝΑΜΟΥ»…
Τςίτα τσαίΤίτιντα – του Μάτζη : Θωμαή,Σιούλα,Σταματού : Του Πάνου Μαρνέρη.
Τςίτα τσαί Τίτιντα - του Μάτζη  : α Τσακωνοπαρέα.
Θωμαή Σιούλα Σταματού  : Του Πάνου Μαρνέρη.
Μ:Κα Σαρακοστά να έχουμε γουναίτσεεε…
Σ:Αμάν….Για το Θεό, έδαρη εθυνήτθερε τα Σαρακοστά;
Θ:Σάματσι ανταμούμαει μπρούτερα;
Έδαρη ανταμούμαει, έδαρη σ'έμε αούντε…
Μ: Άλε ννι βρε Θωμαή γιατσί εζού, ότσι τσ' ν'αλήου τα πανιούκα θα μπάλου.
Σ:Βρε παρλιακά τσαί τα δύου, ο ανταμούμαει ταν αρχά του Μάτζη τσαί μποικαμε κουβέντα για το άν θα βάλουμε Μάτζη νη όχι;
Θ:Σάπφουρ ένι έχα δίτσιε Σταματού….
Μ: Ουου, παραογήαμε βρε Θωμαή……
Σ: Σαν πφούρ έτθε έγκουντε με τα Σαρακοστά;
Θα ννι κχοντούτε ως το τέλη;
Θ: Βρε Σιούλα θα ξερίσει ο Απανούσε να δάει νάμου!!!
Τσι ταν έμισε θα κχοντούμε μαθέ;
Μ:Ορή κακότθο, περάτσε ο πλέτερε τσαιρέ τσιόατες… Εκιού Σιούλα τσι θα ποίερε;
Σ: Βρε γουναίτσε αφού έτθε ννιουρίζουντε, εζού πάσα χροννία ννι έννι κχοντούκχα ως το τέλη.
Θ:Τσαί κα έσι ποία, όχι σαν κάτσι άλλοι πφι είννι περιδροννιάζουντε ότσι 'ρέσωει τσαί απέ είννι έγκουντε τσαί είννι τσοινωνούντε..
Μ: Μα πφι να σ'οργιστεί!!!
Είννι ποίντε ετστάπα πράμα;
Σ: Μα αν έκι έγκειννι  μόννιου, κομμάκια να ναϊθεί, αααχ ο θ'αργεί α συντέλεια, κοντοζυγούνα ένι.
Θ: Ξεφύτζε ό κόσμο από ταν ίσιε πορεία, τα πορεία του Θεού…
Μ: Τσι ο 'νι πρέπουντα να να τςούνουμε βρέ κολλέγισε;
Σ:Ο ένα τον άλλε θιλενάδααα… Ο ένα τον άλλε…
Θ: Χαχαχα… Χαλάλι ντι βρε Σιούλα!!!
Ννιε πετυχίτσερε..
Μ: Ορή, ανέ ποίουμε εννεί έκειννι πφι ένι πρέπουντα, ανέ ποίουμε το χρίε νάμου… Ο Θεό ένι ορού….
Σ: Αμήν, θιλενάδα, να έχουμε υγεία…
Θ:Ανέ ποίουμε τσαί το άλλιου χρίε νάμου,ανέ ννιλήνουμε τα γρούσσα νάμου………
…………….Εμέ Ννιούντε Τσακώνικα……….
Τςίτα τσαί Τίτιντα του Σετθέμπρη  του Οχτώμπρη  :
Α Τσακωνοπαρέα Παπαδιαμάντη  :Τύχη από ταν Αμεριτσή
—Σχώρε μι αϊθή μι,  για καλέ ννιε μποίκα,ννι άγκα για να μη ντι ννι χουφκιάσουει.
Οι παράδε είννι διτσοί ντι τσαί σ'έσι χρειασκούμενε  να ξοικαστήρε τσαί να ναθείρε κά, να ζήερε ακόννη πρεσσιού..
Ο Θανάση πέτσε ένα «φχαριστού» εσφίε το φάτσελε τθα πάμα σι τσαί  ξεψυχήε.
Ότσι ο Θανάση αφήτςε τα τελευταία σι ανάσα, ο Στάϊθη άτζε κίσου το φάτσελε τσαί ννιε βαλήτσε τθο γκόρφο σι .
Α Μάτη αφήτσε ένα  ατςέ  κουητέ αλλά απαγορεύε τα νοιρόγια.
Κάκια εκατό  λάγκα μακρύα ήγκιαει οι ννιόπαντροι τσαί ο 'κι ποίντα να κουβαννίσωει το   στεφάννι με νοιρόγια, κουητοί τσαί με βάμματα…
Ο Μάστρο—Στέφανε ο 'κι ννιουρίζου ότσι ο Στάϊθη έκι εχου παρτέ του παράδε, ούτε το ότσι σε γυουρίε κίσου, μαειδέ ότσι σαν σε κιάτσε του χέρε σι, ο Θανάση σκωρέτθε.Σαν μαθήτσε το σκωρεμό μποίτσε ννία γύρα τθαν αγορά, σταμακίε πουρτέσε από τα ταβέρνα του Βλάχου τσαί πέτσε ννι……
Ανέ έχουμε υγεία τσαί να ννιλήνουμε τα γρούσσα νάμου θιλενάδε τσαί θίλοι ……….Εμέ Ννιούντε Τσακώνικα………….
Τςίτα τσαι Τίτιντα – Αγούστου  : α Τσακωνοπαρέα .
Σταματού τσαι Βγενού .: Του Πάνου Μαρνέρη .
Β)Βρε Σταματού
Πφού τθο ιδάτανε έσι αντέχα έντανη τα καΐα.
Σ) Κίσου παράπονα τσι θα ναϊθεί με σ'ετίου θιλενάδα .
Β) παράπονε ένι έγκειννι νη α τσερά αλήιθα;
Σ)Τσί
Να ποίουμε θα πεί τσαι καΐλε καουτσαίρι έμε 'έχουντε .
Β) Βρε κάψα να πεί αλλά ογή άγκαει κχάρα τα κοτρόνια…
Σ) Έτζε ποίε τσαι γκάνα μπλουτςάρισμα Χριστσιανά…..
Β)
Ο 'Ζάκα α έρμο
Τα θάσσα
Τσαι νιε μπαλήκα ξινέ!
Σ) Σω κακότθο τσαι παθήτσερε θιλενάδα ;
Β) Ορή εκιού πφι έσι νιουρίζα από 'νταει
Φέρε γκάνα χάπι νη γκάνα σορόπι να μπάτσε έκι περούντα .
Σ) Τσι να φέρου ακόνη
Ο ξεστομίερε τσι επαθήτσερε;
Β) Τόσα ούρα έμε νιούντε….Ο καταβήτσερε τσίπτα….
Σ) Νία χαρά έσι δενάχα, θερίε να μην αβασκαθήρε πφού πφού να μη ντι ψιλιάσου .
Β) βρε τα λαιμιακά μι….
Ούτε να κχακίου ούτε να νιλίου ένι δενουμένα…
Σ) Όσιου για το κχάκχιμα ό 'νι νιουρίζα, αλλά για τόν
Αλητέ νία χαρά σε 'σι καταφερήκχα!!!
Β) καλά ό 'σι ντράπα νία γουλία;Μπίτι συμπαράσταση τθα κολέγισα ντι;
Σ) Ο 'σι έχα τσίπτα, μονέ ο ήλιε ντε ντούτσε τα τσιουφά..
Β) Έσι αούα βρε θιλενάδα, Μπερ έσ'αούα, αλλά να ένα τσεροκχάκιμα νι ένι έχα .
Να έχουμε ταν υγεία νάμου, θιλενάδε τσαι θίλοι .
Κιάσετε γκανιά απότσια τσαι ποίνετε τσαι γκανιά βουτθία….
Παράκληση τθα Τσακώνικα χορωδία παπά Κύριλου.
Παράκληση τθα Τσακώνικα από τα χορωδία το Πάπα Κύριλου.
ΤΣΙΟΥΡΑΚΑ  του Απρίλη : Α Τσακωνοπαρέα..
Α Ν Ν Ο Ι Ξ Η ……..
Χριστέ αναστάτθε από του σκωρετοί
Τσαί σε όλοι του σκωρετοί ζωά εχαρίε σι .
Α αλήϊθα ατθαήε τσαί τοννιάε τα πάκα πφι έκι μπέχα το τάφο του Τσυρίου : Το φώς ννιτσήτσε το σκοτάϊδι τσαί λαμπαϊδάε, φουκίε τα φύση .
Αμπρούτσε το γυούρε, για να θαμπούει του φύλατσε ,ούγοιοι ου 'γκιαει αντέχουντε ταν Αμπρία, το άμπρουμα από το δενατέ φως ταρ αλήϊθα, επροκιμάκαει το σκοτάϊδι τσαί κλείκαει τουρ εψιλοί σου .
Αλλά το άμπρουμα έκι τόσιου ατςέ ,τοσιου τρανέ , πφε αστράβε τσαί φουκίσταει ουρανέ τσαι γής .
Αποχαβνουτοί πλέα εμποίκαει άοπλοι τσαί αδένανοι ταν άκρα , για ταν Ανάσταση του Τσυρίου , για να ανατείλει ο ήλιε τσαί να σούσει τα μεσούρανα τσαί έτρου να κοκιάσει α Άννοιξη ….
Ο 'νι τυχαίο θιλενάδε τσαί θίλοι πφι έμε γιορτάζουντε ταν Αμπρία , ταν Ανάσταση , ταν Άννοιξη .
Ένι α Άννοιξη δεητά με ταν Ανάσταση.
Α Άννοιξη πάντα ένι φερίκχα Ανάσταση τσαί α Ανάσταση ταν Άννοιξη…
Μακάρι να φέρει ταν Ανάσταση τσαί τα γρούσα νάμου .
ΧΡΟΝΟΥ ΠΡΕΣΣΟΙ ΣΕ ΟΛΟΙ ΝΑΜΟΥ .
Τσιουρακά  του Σετθέμπρη .Γλέγκι τθα Σοχά.
Ο Τσάκωνα πάπα Πετρουλή ενι χορέγκου τσαί έμπρακτα ένι κχοντούκχου τα παράδοση.
Σάμπα τσαιΤσιουρακά   του Αγούστου του Σετθέμπρη .
………Εμέ Νιούντε Τσακώνικα ……..Μαρία Αλεβάντη
Σάμπα τσαί Τσιουρακα Αγούστου τσαί  Σετθέμορη–: Α Τσακωνοπαρέα .
Διαστευή τσαι γραφτέ τθα ΤΣΑΚΩΝΙΚΑ από τον Μάνο Μαρνέρη .
Έννι θυνηκχουμένα νία γουναίκα πφι έκι αούα νάμου .—Κιά έτθε έγκουντε οπά;
Τουρ ατςίποι νάμου σε σκοτούκαει τθου Καπή…
Γιουρίαμε κίσου τάνου .
Τσι να οράμε;
Το αίμα τσαι οι τσυχητοί μαλοί ως το γούνα .
Α Μάτη μι έκι βοηθούα ταν αϊθά σι πφι έκι έχα πρεσσοί σκοτουτοί.
Να μου εβαλήτσε σε νία κοτρόνια να μη χαθούμε τσαι ετήνα έκι κουβαούα τσιφάρια.
Ερέτσε ταν Άγνια τσαι πέτσε νι να άρει νάμου τθα τσέα .
Σταλήαμε δύου τσίγκουδε τσαι σιμούμαει ακατούσε ως να φουκίσει Όα νιούτθα έκι βρέχου .
Όα τα νιούτθα έμαει νίντε ένα κοτζιχτέ .
Οι γουναίτσε πέκαει ότσι έκι το σκοτουτέ αίμα .
Εζάκαμε τσαι ερέκαμε τον αφέγκη μι .
Νιε κχακχούαμε οπά .
Ξόν από του κούνοι ήγκιαει έγκουντε τσαι κάτσι άλλοι κούνοι δίποδοι τσαι σι ήγκιαε  γυμνούκχουντε τσαι κατακρέφουντε, ως τσαι τουρ όντου σι ήγκιαει μπάντε.
Έμαει έγκουντε για τςεί χρόνου τσαι έμαει ανάφουντε το καγκήλι .
Απέ νιε νέγκαμε τθο νεκροταφείε.
Το πφουρ εζήκαμε ο Θεός νι ένι νιουρίζου .
Ανέ έχουμε υγεία θιλενάδε τσαι θίλοι .
………..ΕΜΕΝΙΟΥΝΤΕ ΤΣΑΚΩΝΙΚΑ ………
Τσιουρακά τσαί Δέφτερα – του Νοέμπρη .
Τσιουρακά τσαι Δέφτερα- του Νοέμπρη : Α Τσακωνοπαρέα.
Κάστρι
Κατάβα
Κατάλεκο
Κατευοδούκχου-ούκχα—ούκχουντα
Καταγί,καταπά
Κατατάνου,κατακάτου
Κατατάσου, κατατατάτσου
Καταγκρένι
Καταδαίσου—α—ούντα
Κατατατζία
Το κάστρι του Ορειόντα
Άτζε νάμου ο κατάβα
Κατάλεκο α χιόνα
Φύτζε τσαι ννιε κατευοδούκα
Καταγί, καταπά, με ντρεούτσερε.
Κατατάνου νη κατακάτου να ζάου;
Κατατάσου νή κατατάτσου ένι ζατέ;
Για τα καταγκρέννια έσι..
Ννιέ καταδάκαει το λόγγο
Κατατζίε ο έρμο
Ανέ έχουμε υγεία θιλενάδε τσαί θίλοι
Τσιουρακά τσαί Δέφτερα  – του Αμάη :Παπαδιαμάντη .
……..Εμέ Ννιούντε Τσακώνικα…….Μπαρμπαρίνα
Τσιουρακά τσαι Δελφτερα – του Αμάη : Α Τσακωνοπαρέα.
Παπαδιαμάντη : Α Χήρα του νεομάρτυρα
Ο δικαστή ξαναστσέφτε το γιατσί σε τσαφήτσε τσαί απολύτσε να σι ματακιάσωει τσαί να σι φέρουει πουρτέσε σι.
Πράματις σ' ενέγκαει, πέκαει τα ιίδα τσαί αφού ορτσίσταει σε τσαφήτσε.
Αφού σ' αφήτσε λέφτεροι α ανάκριση ενάτθε σκληρουτέρα.
—Το λοιπόν ο ένα ο 'νι ννιουρίζου, ο άλλε ο οράτσε..
Τότθε ποίε ννιε σκωτούτσε;
Να μπάτσε τσαί ο Τούρκο σκωτούτθε μοναχό σι;
—Όρκο έννι αρίκχου τθα κίστη μι, πέτσε ο Κωσταγκή, εζού ο σκωτούκα ννι.
— Τσί ένι ορτσισκούμενε τθα κίστη σι ;
Αφού α κίστη σι
Ένι ψεύκικο επέτσε ένα γέρου Τούρκο πφι έκι οπά.
—Όχι ένι αληιθινά, πέτσε με πρεσσά θάρρητα ο Κωσταγκή….
Ο όγο έντενη φουρτσίε του Τούρτσοι.
Βρίαει το νέο το Χριστσιανέ Κωσταγκή, «κιοπέκ» κούε τσαί ννι απολύκαει τθο μπουντρούμι αφού πρώτα ννιε μαστιγούκαει….
Αφού περάτσε κχάμποσοι ούρα απολύτσε τσαί ννι ενέγκαει κίσου.
Ανέ αγαπήνουμε τσαί ανέ ννιλήνουμε τα γρούσσα νάμου.
……..Εμέ Ννιούντε Τσακώνικα ……
…….Μιλάμε Τσακώνικα ……..
Τσιουρακά τσαι Δέφτερα - του Αουνάρη .
Κουιντέτο  από το βιβλίε « ΚΡΑΥΓΗ» Διαστσευή τσαί γραφτέ τθα Τσακώνικα από τον Πάνο Μαρνέρη .
Σάμπα τσαι Τσιουρακά – του Αουνάρη :Α Τσακωνοπαρέα .
—Γιατσί είννι ντίντε οι κχαμπάνε Χρήστο;
—Τσείε, απογήτθε ο μιτσή Χρήστο, οι Γερμανοί πέκαι να νάρουμε από ένα μπέτσιμο  τσαι φαΐ για νία ναμέρα τσαι να κχαμπάμε κάτου.
Τότθε μαζούκαμε τσαι γκριούβαμε σε νία γούρνα, πφι έκι έχου ανοιτθέ ο αφέγκη μι, ότσι έμαει πορούντε τσαι απέ  ζάκαμε τθο σκολείε.
Τθα πορία ερέκαμε πρεσσοί Γερμανοί.
Κόσμο πρεσσέ.
Όλοι φοζατθοί τσαι τςίντουντε..
— Τσι θα αποναθούμε;
—Κια θα αποσούνει νάμου;
Πρεσσά κατσαβάρα, να μην ορήνερε το σούκχο ντι.
Σαν εσούκαμε το σκολείε εζάκαμε τθο κίσου μέρη .
Ήγκιαει έχουντε τουρ ατςοίποι τθα σειρά .
Ο αφέγκη μι έκι ίκχου από το χεράτσι τον αϊθή μι το Μήτς.
Νιε πέτσε ένα: — Αφε το καμπτζί να ζάει τα μάτη σι τσαι εκιού κάτσα όρεγη, να μην ένι μαζί ντι .Έτρου άγκαμε το καμπτζί, μποίκαμε το γιούρε του σκολείου τσαι μπάκαμε τάσου…Πρεσσοί πέκαι ότσι νιάκαει ντουφετσίλε τσαι οράκαει τσέλε να δέσωει .
……Ανέ έχουμε ταν υγεία νάμου θιλενάδε τσαι θίλοι……..
Τσιουρακά τσαί Δέφτερα – του Σετθέμπρη  :Παπαδιαμάντη .
………..Εμέ Ννιούντε Τσακώνικα……… Πολυξένη
Τσιουρακά τσάι Δέφτερα– του Σετθέμπση: Α Τσακωνοπαρέα
—Ανε ο 'μα παρίου εζού, να φέρου πέντε δεκάρε, τσίπτα από ένταοι άκια να έκι γινούμενε, έκι αού από τάσου σι ο Θανάση… Γάμο μπορεί να έκι γινούμενε αλλά θα έκι φτωχικό, όχι σαν έντενη.
Με το έτρου ννιε κάνε να χαϊδέψει το φάτσελε με του παράδε πφι έκι έχου κατθιτέ ακατούσε από το προστσέφαλε σι.
Έκι τθο τελευταίο σκαοπάκι ταρ αρρώστσεια σι τσαί ότσι έκι δαινούμενε να σταϊθεί τθου πούε σι.
Εστάτθε λοιπόν, μποίτσε τςία βήματα τσαί ζυγούτσε τον κρεββάτθα σι.
Ατθαήε το προστσέφαλε τσαί ο φάκελε έκι λείπου.
Ψαφήτσε το κρεββάτθα όλε, τσίπτα.
Ννιε κόβε ψιουχρέ έμπορα…Τσαί από  όγω του ότσι εσυχήστε ννιε κιάτσε ατςέ δήχο πφι ννι έκι πρίγκου.
—Μάνε, μάτη μι τρευλίε.
Α μιτσά Ανθούσα, πφι έκι όρπα να προσέχει το Θανάση, έκι ξοικάζα το πανώριε χορέ με τό τθούμα ανοιχθεί.
Σαν εννιάτσε το δήχο δραννήε να οράει το  τσι παθήτσε ο Θανάση……
Υγεία θιλενάδε τσαί θίλοι, Αγάκη για τον δίπα νάμου τσαί για τα γρούσσα νάμου…
Θωμαή, Σιούλα τσαι Σταματού  : του Πάνου Μαρνέρη
Σ:) Ουουουου… Έωνη βάλε τα χέρα ντι .
Στ:) Κολλέγισα μι τς'επαθήτσερε α φτωχά;..
Σ:) Τσι να πάθου, τσι να πάθου… Νοιρόγια νάχουμε όλοι νάμου…
Στ: Μπα σε καλέ ντι, νιάτσερε γκάνα κακό χαμπέρι;
Σ: Εκιού βρε Θωμαή ο θ'αλήερε τςίπτα;
Θ:) Τσι ν'αλήου αποςαούμα, ο 'νι μπαήνα νιλία.Κάτσι πρεσσιού κακό θα ένι νατέ τσαι ούτε κοτούα έννι να ρωτήου..
Σ:) Ο 'τθε αούντε μι  τσι οράκα με τα σύνταχα ακόνη αξημέρουτε!!!
Στ:) τσ' οράτσερε βρε κολλέγισα;
Ου Έωνη τσι κακό ενάτθε πάλι;
Θ: Άλλε νάμου βρε γειτόνισα… Ουε Δέσποινα τσι κακό ενάτθε πάλι,
Ου 'νι σούντε οι πολυμπρίε πρίτθε ο κόσμο όλε .
Σ:) Ένταοι οράκα συνταχούλια, τσαι ο 'νι πορούα να νι χωνέψου….
Στ:) Τσι να χωνέψερε βρε θιλενάδα;Χωνεγκούμενα είννι ένταοι;
Θ:) Μπάτσε ποταμό το ύο  τάσου του τσέλε τσαι σε σαρούτσει όα.
Χάτθαει αντροίποι, ζωντανά,νιουκοτσιουρία τσαι περιουσίλε..
Σ:) Βρε γουναίτσε για λίγο νι έτθε έχουντε;
Τς'απέ μ'έτθε ρωτούντε τσι επαθήκα τσ'έννι κουίζα;
Στ:) Έγκειννι  ένι οργή Θεού..
Θ:) Κάτσι ένι ορού ο απανούσε, τς'ένι απολύου νάμου σημάϊδα ..
Σ:) Τσι κάτσι ένι ορού Θωμαή;
Σαν ανάλιγα έμε ποίντε.
Στ:)  Θα ξεμπάλει νάμου, παρία ένι α συντέλεια…..
Έωνη βάλε τα χέρα ντι για έντεοι τουρ έρμοι πφι ξεκληρίσταει….
Τσιουρακά τσαί Δέφτερα – του Σερικχή .
…….Εμέ Ννιούντε Τσακώνικα …… Πολυξένη .
Τσιουρακά τσαί Δέφτερα – του Σερικχή : Α Τσακωνοπαρέα.
Ο αςίτερε υζέ του μαστρο- Στέφανου ο Στάϊθη, ότσι ενάτθε δώδεκα, ο αφέγκη σι  ννιέ μπαλήτσε από το σκολείε για να ννι μάθει τα τέχρα.
Ότσι όμως ο Στάϊθη μαθήτσε τα τέχρα ννιε κάνε α ιδέα να μπαρκάρει.
Έγκειννι τσαί 'μποίτσε, ενάτθε ναυκικό… Μετά από τςεί χρόνου το ιίδε ενάτθε τσαί με το δεύκεριου αρσενικό το Θανάση .
Ο μιτσή Θανάση ότσι ενάτθε δεκαςεί, πάσα ναμέρα έκι έγκου με του βάρτσε για ψάρεμα τσαί άμα ενάτθε στα ετήνε δεκατέσσερι μπαρκαρίε με ννία σκούνα τσαί  εφύτζε.
Ο ατςίτερε σι υζέ ο Στάϊθη, ο σταμακίε να ποίννει τσαί το βαρελά όποτε έκι δενατέ.
Έκι κοκιάζου τον Αουνάρη τσαί τον Άγουστε, έκι βοηθού λίγο τον αφέγκη σι, απέ στεφανούτθε  τσαί ενάτθε ήσυχο τσαί καλέ  άντρωπο τσαί νοιουκοτσιούρη .
Ο δέφτερε, ο Θανάση, έκι ποίου αλαργινά ταξίδια.
Γυουρήε  γκάνα δύο βολέ ως πφι ενάτθε δεκαοχτώ, τσαί τότθε μπαρκαρίε σε ατςά παπόρια τσαί εζάτσε ταν Αμεριτσή ….
Ανέ επέχουμε υγεία τσαί να ννιλήνουμε τα γρούσσα νάμου θιλενάδε τσαί θίλοι……….Εμέ Ννιούντε Τσακώνικα……….
Τσιουρακά τσαι Δέφτερα – του Αουνάρη .
Κουιτε από το βιβλίε «ΚΡΑΥΓΗ»Διαστσευή τσαι γραφτέ τθα Τσακώνικα από τον Πάνο Μαρνέρη .
Δεσποινούλι νάμου, ντ'έμε φχαριστούντε
Περσιού τσαι ντ'έμε καμαρούκχουντε.
Τσ' έγκεινη το καμπτζί ένι πολυάσχολε με του σπουδέ σι αλλά ένι ερέχουντα χρόνε να βοηθεί
Τθα προσπάϊθα νάμου.
Δέσποινα
Τσιουρακά τσαι Δέφτερα – του Αουνάρη : Α Τσακωνοπαρέα
Τθα μπασιά του σκολείου ήγκιαει στέκουντε πρεσσοί Γερμανοί.
Όσα κοτού να νιλήερε μαειδέ τσαι να οράρε συτζενή.
Όρπα πουρτέσε στάμαει τσαι ενεί, α οικογένεια ολάτσερε .
Χουρίαει νάμου.
Οι αϊθήνε μι τσαι ο αφέγκη μι εζάκαει τθαν ίσιε μερία , εζού με τα μάτη μι τθα σοβά μερία.
Το τσι έκι γινούμενε όσιου έμαει κλειστοί τάσου ο 'νι αμογηκχούμενε .
Έμαει ορούντε από τα παναϊθούρια
Ικχάρε τσαι έμαει αούντε
Αναμεταξύ νάμου.
«Πω πω θα να μου δάνει.
Ξοίκα απατζά, ξοίκα ογή, κχάρα ξοίκα οπά καπινοί…» Ξοίκα έγκεινη, όρα έκεινη… Κάκοιε στιμή άγκαει τουρ ατσοίποι, σε μπαλήκαει από,τον κίσου πόρε, ο καταβήκαμε πότε…Ούτε σ'οράκαμε μαειδέ έμαει νιουρίζουντε κιά σ'αποσούκαει.
Τάσου σ'ένταοι όα βαλήκαει κχάρα
Τσαί τθο σκολείε .
Τσινήκαει οι καπινοί από τα πατούματα .
«Θα δάμε, έμε δαίσουντε , έμε δαίσουντε…….»Να έχουμε υγεία τσαι αγάκη του καρδίε νάμου .
…………Μιλάμε Τσακώνικα………
Τσιουρακά τσαί Δέφτερα - του Φλεβάρη .
Παπαδιαμάντη  α Στρίγγλα Μάτη  Διαστσευή τσαί γραφτέ τθα Τσακώνικα από τον Πάνο Μαρνέρη.
Μπράβο Μπαρμπαρίνα νάμου .
Άξιε Τσακώνα.
Το καμπτζί πφι άν τσαί οι γονείε σι ου 'ννι ννιούντε τα Τσακώνικα, έγκειννι το καμπτζί σε μαθήτσε τσαί όχι μόννιου, με το τρόπο σι ένι βοηθούα τθαν αναβίουση τα γρουσσέ νάμου.
Φχαριστούντε καμπτζί μι, ποτέ μη σταμακίσερε τσαί να έχερε κα πρόοδο τθα ζωή ντι .
………Εμέ Ννιούντε Τσακώνικα ……….
Τσιουρακά τσαί Δεφτέρα  του Φλεβάρη:
Έκι ζατέ σε άβα γειτοννιια πφι α χάρη τα μάτη σι ο 'κι σουστά ως οπά.
Ννι έκι ψαφούα, αλλά ο 'κι ερέχα ννι.
Ούτε τα ννιούτθα ο 'κι έγκου τθα τσέα για ύπρε.
Έκι κιούφου, σε μιτσοταβέρνε τθα τάνου γειτοννία νη τάτσου ακατούσε από γκάνα δεντρικό.
Ετήνα όμως ο 'κι ννιουρίζα κιά…Κχάμποσοι νέοι ννι ήγκιαει έχουντε ερεστέ τσαί ννι άγκαει τθα παρέα σου για να σι τραγουδήννει τσαί να παιζάχει το μπουζούκι σι.
Για τςεί ναμέρε τσαί δύου ννιούτθε εκι τςού μαζί σου τσαί ήγκιαει γλεγκίχουντε μαζί..
Ένι δενάχουντα σαν να φαήτσε το χόντι τα λησμονιά, το λωτέ τσαί λησμονέτσε τα μάτη σι.
Τότθε α Ζωγάρα ενάτθε στσύα τσαί Τούρκα.
Μεταννοιάτσε πφι ο 'κι έχα  κατςουτέ το μπουζούκι, νη δατέ τθο τζάκι, αφού έκειννι έκι α ελώτη,τσαί  ννι εκι αρίκχουντα τουρ εμαλοί.
Ο κατσάτσε να   σι βάψει κουβάνα τσιόατες, αλλά στσέφτε ένα πονηρέ στσέδιε .
Ερέτσε δύου χωροφυλάτσοι τσαί σε πέτσε: «Ερέσετε το παλαβό τον υζέ μι τσαί άρετε ννι το μπουζούκι διότσι ό 'ννι πορούα να ννι μαζού….
Υγεία θιλενάδε τσαί θίλοι τσαί ννιλήνετε τα γρούσσα νάμου…
Τσιουρακά τσαί Δέφτερα – του Μάτζη .
Επανάσταση τθα Τσακωνιά: του Πάνου Μαρνέρη .
Σαν τσαί ταχία, του  του Μάτζη το  οι Τσάκωνε ατθαήαει το λάβαρε ταρ   επανάσταση  τθο Μαραθία τθον Αγιελίδι.
Αφού ορτσίσταει τάσου τον Άγιε τα Βατζελίστρα, Μίχα,Αρκουδάρη, Γούλελε
Μερίκα, Τσικαλιώτα σαν υπεύθυνοι του αγώνα .
Με το να κιάσωει το Τούρκο τελώνη ο Γούλελε τσαί ο Σαράντη, σφραγίστε α επανάσταση.
Μ'ένι παρία παραφάγκηση το πφούρ, εννεί οι Τσάκωνε ο 'με γιορτάζουντε έγκειννι το σπουδαίο, ιστορικό γεγονός πφί τσινήτσε τάσου από τα Τσακωνιά, από ταν πρωτεύουσα νάμου, από τον Άγιελίδι.
Έννι κιστίου ότσι όα τα Τσακωνοχώρια,όλοι οι Τσάκωνε αντάμα,  ένι πρέπουντα να γιορτάζουμε έντανη ταν αμέρα, με παρελάσε, με χοροί τσαί με τραγούδια για να κιμίουμε του προγόνοι νάμου, τσαί νά ννι ποίουμε γνωστέ σε όα ταν Ελλάδα…..Στσεφτήτθε ννι..
Ο 'νάτθε τθα Καλάβρυτα .
Έναρξη τα 'πανάσταση μα τας  τον Άγιε Λίδι
Τσαι τα μισά ένα Σταυρέ σύμβολα του Λαβάρου
Ο ουϊθι έκει ο οχτρέ τσαι ο Σταυρέ προστάτα
Α κουκουβάγια α σοφά σκωτούνα ταν αμάϊθα.
Τθαήαει το Λάβαρε όρπα το Μαραθία
Τσαι όλοι μαζύ ορτσίσταει για ταν ελεφτερία
Τα Βατζελίστρα το ναό μαζούτθαει οι Τσακώνοι
Να βογηθεί το τσίνημα καλοί να μόλωει χρόνοι
Τελώννη Τούρκο εκιάκαει  Γούλελε τσαι Σαράντη
Έμπρακτα τσαι επίσημα α έναρξη εσφραγίστε….
ΤΟΥ  του μηνέ …
Του δεκαέ- οϊμέ οϊμέ , του δεκαέξε του μηνέ
Του δεκαέξε του μηνέ Το Μάτζη του εικοσιένα
Σύναξη εμποίκαει οι Τσάκωνε τάσου τον Αγιελίδι
Να μπάλωει δη- οϊμέ οϊμέ ,να μπάλωει δημογέροντε
Να μπάλωει δημογέροντε υπεύθυνοι τ' αγώνα
Τσαι να σι μνημονέγκουμε τθο διάβα του αιώνα.
Αγώνα για οϊμέ  οϊμέ αγώνα για τα λευτεριά
Αγώνα για τα λευτεριά να μπλέψωει του βαρβάροι
Απόφαση εμπαλήκαει,  Τσάκωνε με καμάρι .
Εκλέχταει  οϊμέ οϊμέ , εκλέχταει τσ' ορτσίσταει
Εκλέχταει τσ' όρτσίσταει όλοι τσαι όλοι πέντε,
Μίχα , Αρκουδάρη ,Γούλελε , Μερίκα , Τσικαλιώτα ..
Τσιουρακά τσαί Δέφτερα – του Αγούστου  : Θίλε Τσιτέλη: του Πάνου Μαρνέρη .
Τσιουρακά τσαί Δέφτερα - τουΑγούστου:Α Τσακωνοπαρέα.
Θίλε Τσιτέλη: του Πάνου Μαρνέρη.
Με το πφι εσούκα  ογή τθα λημέρια του κολλέγα μι του Θόδωρου Λάτση (Τσιτέλη)  με δέτθε με: — Καούρ εκοκιάρε θίλε Πάνο.
—Καου ντ'ερέκα  λοιπόν θίλε μι καλέ,  Θόδωρε.
Με το Θόδωρε έμε ννιουρισκουμένει από καμπτζία.
Ετήνε έκι τθαν νόκιε μερία τα Παλιόχωρα τθο Ραΐζι τσαί εζού τθα Βορεινά μερία τθο
Τςουμία.
Ογή έκι το μαντρί του παππού του Θόδωρα Λάτση.
Ογή έκι έχου τα κατούνα σι.
Ο  θίλε μι Θόδερε  ο  νάτθε αιγιδονομήα σαν τσαί το παππού σι αλλά μουσικό.
Το όννειρέ σι έκι να μάθει κλαρίνο.
Μαθήτσε το λοιπόν τσαί ένι ένα από του τελευταίοι του τόπου νάμου πφι εκχοντούτσε τα παράδοση νάμου Ζωντανά.
Εκάνε λοιπόν ογή τσαί ένι περαήχου τον πλέτερε τσαιρέ κατά του καουτσαιρινοί μήνοι.
Ογή ένι το ησυχαστήριε σι, ο παράδεισε σι .
Ογή με τα δεντρικά σι, τσαί το κλαρίνο σι ένι παίζου τσακώνιτσοι σκοποί, ένι αγναντέγκου τα Παλιόχωρα τσαί ένι θυνηκχούμενε  του παλιοί καλοί τσαιροί, τότθε πφι α Παλιόχωρα έκι, όπφου εννεί ννιέ ννιουρίαμε, με όα τα ζωντανά, όλοι τουρ αιγιδονομήε τσαί προβατάρηδε, τσαί του σεριτθάδε σι …
Ο τόπο πφι ενανουρίε τσαί εγαλουχήε νάμου, ο τόπο νάμου.
…ΕΜΕ ΚΙΜΟΥΝΤΕ ΤΣΑΙ ΕΜΕ ΝΝΙΟΥΝΤΕ ΤΑ ΓΡΟΥΣΣΑ ΝΑΜΟΥ…
Τσιουρακά τσαί Δέφτερα – του Αγούστου .
Κουιτέ από το βιβλίε «ΚΡΑΥΓΗ»Διαστσευή τσαί γραφτέ τθα Τσακώνικα από τον Πάνο Μαρνέρη
……………..Εμέ Νιούντε Τσακώνικα……………
Τσιουρακά τσαί Δέφτερα - του Αουνάρη :
Οι τσέλε τα γειτονία όλοι δατοί.
Ταν άβα μέρα πφε ζάκαμε τα γειτονία νάμου ούτε πφ'εζυγούκαμε του τσέλε νάμου .
Εκάναει αντροίποι από τα Κέρτεζη τσαι από το Μάνεσι τσαι δούκαει νάμου να φάμε.
Έννι θυνηκχουμένα το Βασίλη Κανελόπουλε πφι με φωνηάε .
— Έα Λενάτσι, Έα όρκομι  να ντι δού λίγο αντούτςι.
Ο 'νι νιουρίζα τσι με κιάτσε τσαί ο μα έγκα τσαί ας έμα κεινούα.
Μετά ζάκαμε τθα Καστρία τθο σόι τα μάτη μι .
Ετήνα απαραμάτσε  κίσου με τα τσεία μι τα Γρηγόραινα τάσου τα χάματα τσαι τα βρονταήματα.
Ήγκιαει κιούφουντε τάσου τθαν δατά τράπεζα γιατσί ο τσείε μι έκι δουλέγκου οπά.
Απέ κάνε  α μάτη μι τσαι άτζε μι από τα Καστρία τσαι ζάκαμε τσαι αραμάκαμε τθου Τσεντούρου τθα Βυσωκά .
Εσιάμε νία καλατζούκα τσαι έμαει αραμούντε οπά .
Έννι θυνηκχουμένα ταν Αμαλία, ταν Αλεξάντρα τσαι άλλοι γουναίτσε πφι ήγκιαει βοηθούντε νάμου.
Ανέ έχουμε ταν υγεία νάμου τσαι αγάκη για τουρ άλλοι θιλενάδε τσαι θίλοι
Τσιουρακά τσαί Δέφτερα - του Αμάη
Κοτσίζου—ζα—ζουντα
Κουΐζου, κουΐζα,κουΐζουντα
Κοκαλία
Κότσυτα
Κοκκάλι
Κοκάννι
Κοκχόγι
Κοτσίτα
Κόκχουνε
Κοκχούννια
Βασιλία τθο κοτοτσέλι σι ο βούλε
Ο έρμο ένι κοτσίζου από το πόνε
Ντ'εννιάκαμε μη κουΐζερε
Οι κοκαλίε είννι νοστσιμέγκουντε τα κίτθα
Πεντανόστιμο α κότσυτα με το καρπό
Ούτε ένα κοκκάλι ο αραμάτσε να λείτσουμε
Εκόφτε το κοκκάλι από το όγκιουμα
Το μαντρί νάμου ένι τθο Κοκάννι
Επεραήμε κοκάννι σάμερε
Θ ζάρε για κοκχόγι;
Ένι παιδεγκούμενε από τον κοτσίτα
Επφέρη αριστίαμε με κόκχουνε
Το ψιουχοσάμπα μεριάνει κοκχούννια
Αγάκη τσαί ομόννοια θιλενάδε τσαί θίλοι
Τσιουρακά τσαι Δέφτερα – του Φλεβάρη : κηγάϊδι νή τηγάϊδι Λία Ζαρόκωστα ( ταχυδρόμου) Γραφτέ τθα Τσακώνικα από τον Πάνο Μαρνέρη
Τσιουρακά τσαί Δέφτερα – του Φλεβάρη : Α Τσακωνοπαρέα
Κηγάϊδι νή (τηγάϊδι) Λία Ζαρόκωστα: Του Πάνου Μαρνέρη.
Το κηγάϊδι του Λία Ζαρόκωστα (Ταχυδρόμου) ένι έγκειννι ογή.
Ένι γιούρε τθα εκατό μέτςα Ανατολικά από το κηγάϊδι του Κώτςου Παπαϊδά.
Το μαντρί τσαι α χούρα έντανη πφι ένι ερικχούμενε το κηγάϊδι έκι του Πολιτάτσι.
Ο ννιε θυννήμα.
Έννι ννιουρίζου ότσι ο Ζαρόκωστα ννι έκι έχου παρτέ προίκα από τον Γιάννη Κότσυφα ( Νέλο) .
Ο Λία έκι στεφανουτέ με ταν Ελένη του Νέλου τσαι εμποίκαει δύου καμπτζία .
Τον Τάκη τσαι ταν Ερήνη .
Ο αφέγκη μι έκι αραμού σ'έγκειννι το μαντρί .
Απέ φύτζε γιατσί εσιάε το δικό σι μαντρί τσαι κάλυε .
Σαν εγεράτσε, πουλήτσε τα χκηνά τσαι άτζε προύατα.
Εφύτζε τσαι πάλι από το δικό σι μαντρί τσαι εκάναμε ογή .
Ο κάλυε του Λία έκι παλάκι πουρτέσε τθο δικό νάμου καλυούτςι.
Έννι έχου πάρα πρεσσοί θύνησε από έγκειννι ογή το κηγάϊδι τσαι γενικά από όλιου το μέρη.
Ογή ο αφέγκη μι έκι ποκίχου τα προύατα, από ογή έμαει αρίκχουντε ύο για να πφουντέτσουμε τα δίψα νάμου αλλά τσαι να πφουντέτσουμε τα κάρβουνα.
Ένι δενάχουντα ότσι έγκειννι το κηγάϊδι ένι έχουντα λίγο ζωή, ένι ακόνη δίντα τουρ υπηρεσίλε σι ….
………….Υγεία τσαι αγάκη θιλενάδε τσαι θίλοι…….
Τσιουρακά τσαι Δέφτερα – του Σερικχή  .
Ηγαιστίωνα: του Πάνου Μαρνέρη .
Άλλιου ένα καμπτζί πφι ένι ποίντα ταν προσπάιθα σι ταν ηρωικά για να μάθει τα γρούσσα νάμου .
Μπράβο καμπτζί,μι όλοι ντ'έμε καμαρούκχουντε .
Τσιουρακά τσαι Δέφτερα – του Σερικχή : Α Τσακωνοπαρέα .
Ηφαιστίωνα: του Πάνου Μαρνέρη .
Το όνουμα μι ένι Ηφαιστίωνα.
Τον αφέγκη μι νι είννι αούντε
Ολσι τσαι τα Μάτη μι Μπεσμίρα .
Ένι έγκου τθο Δημοκικό σκολείε του Τερού.
Ένι Θέου να μάθου Τσακώνικα γιατσί ένι αρχαία γρούσσα τσαι ο 'νι πρέπουντα να χαϊθεί.
Έννι πρεσσιού περήφανε πφι ένι νι έννι μαθαίνου.
Εκχαρά από τον τσύριε Πάνο να ποίου έγκεινι το βιντεάτσι, να νι οράνει τσαι άβα καμπτζία τσαι να μόλοει να ποίουμε Τσακώνικα παρέα .
Έμε περαήχουντε πρεσσιού ωραία, τσαι έμε μαθέντε.
Θα μάθου τσαι εζού Τσακώνικα σαν τα τσάδεφο μι τα Μπαρμπαρίνα.
Όα ενεί τα μιτσά καμπτζία ο θ'αφήμε τα γρούσσα να χαϊθεί .
Φχαριστού πρεσσιού τσαι Έννι καού όα τα καμπτζία να μόλοει τθα Τσακωνομαθήματα …
Α ούρα α κα τσαι να έχουμε υγεία …..
…Εμέ Νιούντε Τσακώνικα ΤΣΑΙ ΕΜΕ ΜΑΘΕΝΤΕ ΤΣΑΚΩΝΙΚΑ…
Κουιτέ  από το βιβλίε «ΚΡΑΥΓΗ» Διαστευή τσαι γραφτέ τθα Τσακώνικα από τον Πάνο Μαρνέρη .
………….Εμέ Νιούντε Τσακώνικα ………..Σταματίνα Μανούσου
Τσιουρακά τσαι Δέφτερα – του Νοέμπρη: Α Τσακωνοπαρέα .
Άγκα τα καμπτζία τσαι μπαήκα απανούσε.
Οπά ερέκα όα τα γειτονία Σιμουτοί.
Μπαήκαει τάτσου .
Οπά έκι τσαι α Τσάδεφο μι α Ερήνη .
—Ερήνη θα έχερε ταν έννοια ντι τθαν Ελπίδα τσαι τθαν Αϊθηνά;
Ν'αναιμουθού ως τον νεκροταφείε να οράου τσι ένι ποία α Μάτη μι ;
Ναί, ναί με πέτσε τσαι εζου με το δρόννι  τθο νεκροταφείε .
Οράκα τα Μάτη μι, έκι φορούα νία βυσσιννιά ρόμπα, οι τσίχε σι ξέπρεγοι έκι γιουρίζα ογή τσαί οπά σαν παλαβή —Ματερούλα μι τσι έσι ποία;
— Να σκάψου, με τσι να σκάψου ;
Έννι σκάφα μ'ένα τσέραμο τσαι ο 'ννι πορούα .
Κάκοιε ννιε δούτσε ννία τσία.
Σκάβε κχάμποσιου α χολιατά.
—Μα..
Έννι καρδάζα νι επέκα .
Με 'κιάτσε τσεμάγρα από το φόβο τσαι από ταν κείνα .
Μπαλήτσε το καπόκι από τον αϊθή μι τσαι μι ννιε φορέτσε .
Ο γιακά σι έκι γιομάτε αίματα .
Νι έμα φορούα γκαννιά εβδημά τσαι το αίμα σι έκι μοσχονυρίζουντα.
Κάκοιε στιμή με μπλέβε κίσου, ο 'κι έχα σκαφτέ ούτε έμισε πόντε.
—Μα να ντι βοηθήου;
Ρωτήκα ννι .
Να έμε όλοι κα τσαι να έχουμε ταν υγεία νάμου
………..ΕΜΕ ΝΙΟΥΝΤΕ ΤΣΑΙΩΝΙΚΑ ………
Θα έκι άδικο Σάμερε τθα γεννητουρογιορτά τα Τσακωνοπαρέα να μην οράμε του Γειτόνισε Θωμαή
Τσαι Σιούλα….
Τσιουρακά τσαι Δέφτερα – του Αουνάρη : Α Τσακωνοπαρέα .
Θ:Σιούλα ε
Σιούλα κιά έσι ;
Σ:Ογή Θωμαή
Α ούρα α κα γειτόνισα μι .
Θ:Ούρα κα, ούρα κα, σαν το ύο ένι περού ο τσαιρέ .
Σ:Μην αλήνερε ύο σαν ανάλιγο δούτσε νάμου ο Θεός έδαρη τελευταία!!!
Θ:Αλήιθα τσ'απαλήιθα γειτόνισα μι τσι Σερικχή έκι έντενη, ο 'σι αούα
Μι;
Σ:Γιάκεινη πέκα μην αλήνερε ύο πάσα άβα μέρα Τζούρ, τζούρ, δόξα νάχει τ'όνουμα σι ούτε Γενάρη να έκι .
Θ: Ναί δά.
Ορή κακότθο
Περάτσε τσαι ο Σερικχή τσαι μπάκαμε τον Αουνάρη .
Σ: Μη σ'αλήνερε Σερικχή τσαι Αουνάρη βρε Θωμαή νάχερε ταν εφτσή μι νάχερε .
Θ: Γιατσί βρε Σιούλα έτρου ου 'νι αούντε σι ;
Σ: Έτρου σι ήγκιαει αούντε..
Θ: Κια ένι το κακό τότθενες μαθέ…
Σ: Όξα ποίερ ένι σερίντου τσαι αουνού το Σάμερε ναμέρα καψο Θωμαή..
Θ: Τσαι όγω τού ότσι ου 'νι σερίντουντε τσαι αουνούντε να νάτσωει τουρ ονουμασίλε, έσι τα κά ντι;
Σ: Τσαι βέβια να σ'άτσωει..
Θ: Τσαι πφου να σ'αλήωει γειτόνισα μι ;
Σ: τον ένα
Κακιουρλιά τσαι τον άλλε μπλουτςαρισιά, άμα το θεό πλέα με κχράερε….
Ένι έγκα να ποίου γκανιά ιδουλεία ..
Θ: Χαχαχα .
Το Θεό ντι ο 'σι έχα……
………Αγάκη τσαι υγεία θιλενάδε τσαι θίλοι ……
Τσιουρακά τσαί Δέφτερα - του Φλεβάρη.
………..Εμέ Ννιούντε Τσακώνικα …….
Γεωργία
Τσιουρακά τσαί Δέφτερα – του Φλεβάρη : Α Τσακωνοπαρέα .
Με όα ένταοι, έκι φώς φανάρι, α ατςά βάρκα έκι πρεσσιού κοντά σου.
Όσιου τσαι να έκι παλαίκουντα το βαρκούλι, α ατςά βάρκα έκι πρεσσιού  πιο ογλήγορε από τα μιτσά.
Ννία ανάσα μακρύα από το χειόθασσε  έκι το βαρκούλι.
Α ατςά βάρκα γκαννιά εικοσιαρία οργίλε μακρία.
Ο Μαθιό προαβήτσε τσαι ξερίε το βαρκούλι τθαν άμμο τθο γιαλέ.
—Πάντα καλέ ταξίδι!
Φωνιάε το Λιαλιώ χαρετά.
Ετθάτσε ορθά τσαί οράτσε το μιτσή ξωκκλήσι τ'Άγιε Νικόα να λεκαρίζει λίγο αψεούτερα.
Εμποίτσε το σταυρέ σι τσαί με τά ννία το Λιαλιώ ασπηδήτσε τάτσου.
Βρέτθαει οι φτέρνε σι τθό τσύμα .
Ο Μαθιό ασπηδήτσε τσαί ετήνε ξοκίσου σι τσαί έκι παλαίγκου να τραβήτσει το βαρκούλι τθα στερία .
Α ατςά βάρκα έκι κατά δέκα οργίλε αλάργα.
Ο νέο έκι βιασκούμενε να τραβήτσει τα βάρκα για να ακολουϊθεί το Λιαλιώ τθα πορία για το χωριουδάτσι σι .
Υγεία θιλενάδε τσαι θίλοι τσαι «Εμέ Ννιούντε Τσακώνικα»
Τσιουρακά τσαί Δέφτερα – του Μάτζη  .
Μεταξένια Σιάτη μι .
Φζαριστούντε πρεσσιού καμπτζί μι για ταν συνεισφορά ντι τθαν αναβίουση τα γρούσσα νάμου.
Ντ έμε καμαρούκχουντε όλοι νάμου μαζί με του γονείε ντι.
…….Εμέ Ννιούντε Τσακώνικα……….Μεταξένια
Τσιουρακά τσαί Δέφτερα – του Μάτζη : Α Τσακωνοπαρέα.
Παπαδιαμάντη : Στρίγκλα Μάτη
Έκι Άγουστε μήνα πφι οι αντροίποι είννι αρίκχουντε τα μέτςια σου, έτεοι πφι είννι οννοιάζουντε τα λιγκόννια, τσαί είννι θέντε να ξεχειμωννιάσωει.
Α Ζωγάρα, μάτη του Ζάχου, έκι έχα τσιόα ννοιτσιαστέ τον υζέ σι, ννι έκι έχα μποιτέ αγωγιάτα.
Καΐτσια  ήγκιαει κουβαούντα κάβα για ταν ικχάρα από διάφοροι μερίλε του νησίου.
Σ'ένα από ένταοι τα καΐτσια έκι έχα βαλτέ για ιδουλεία τον υζέ σι το Ζάχο .
Έκι χρειασκουμένα κάβα για το χειμωννικό.
Αφού ννιε φωνιάε δύ' βολέ τσαί ο απογήτθε, αβράε τα μαγκούρα σι, ούγοιε ννι έκι έχα για να ακχουγκίχει τθου περιπάτοι σι τσαί για να σούννει του τα σιούκα από του συτζάε σι τσαί του γειτοννιτσοί, όσοι ήγκιαει αποτσιάζουντε ταν άμπελε σι τσαί  κχαμπάτσε τθα πορεία.
Έκι πρεσσιού κοντά τθο Ζάχο.
—Γκρεννίσου έδαρη τσαί άφε το μπουζούκι ντι.
Τςεί νοματαίοι είννι αντεχουμένει ταν αφεγκία ντι… Θα ζάρε για κάβα έδαρη πέκαμε!…..
Έγκειννι ο 'νι θέντα τσαί πρεσσέ μαλέ!….
Ανέ έχουμε υγεία, τσαί ανέ κχοντούμε τα γρούσσα νάμου τθα ζωή.
……..Εμέ Ννιούντε Τσακώνικα ……….
Τσιουρακά τσαί Δέφτερα – του Αουνάρη : Κουιτέ  από το βιβλίε : «ΚΡΑΥΓΗ» Διαστσευή τσαί γραφτέ τθα Τσακώνικα από τον Πάνο Μαρνέρη .
Τσιουρακά τσαι Δέφτερα - του Αουνάρη : Α Τσακωνοπαρέα.
Σαν εζάκα οπά τσινήκα να ψαφήνου για τον αφέγκη μι .
Ανταμούκα τον Πάνο Νικολαΐδη θίλε τ'αφέγκη μι .— Τσύριε Πάνο κια ένι ο αφέγκη μι ;
—Ορή, με πέτσε καμπτζί μι, οπά ρορή ένι ….Τσαι με δενάε με το ιδάτθυλε .
Εζάκα.
Οι πούε μι από του γούνοι τσαι κάτου ήγκιαει τάσου τά αίματα τσαι τουρ εμαλοί .
Ζάκα τσαι νι ερέκα .
Έκι τθ'ακίστομα .
Κάνε νία γουναίκα τσαι νιε γιουρίε ανάστεα.
Μπάνου έκι αίμα από το τθούμα τσαι από το Σούκχο.
Μ'αβράε νία γουναίκα τσαι με πέτσε:— Έτζε φύτσε από όρεγη, έτζε να αλήερε τα μάτη ντι να μόλει.
Εζού έμα κουΐζα: Αφέγκη μι , αφέγκη μι…..Εζού έμα κουίζα τσαι ετήνα μ'έκι αούα να φύτσου.
Κχαμπάκα από το μονοπάκι τσαι ερέκα τα μάτη μι τθον Άγιε να κασίτθει με έξε καμπτζία .
—Κια έσα με πέτσε, έννι ψαφούα να ντ'ερέσου…… Εκάναει τσαι άλλοι οπά τσαι νιε πέκαει:—Το τσαι το.
Τσινήκαει του κουΐτοί όρπα έκι τσαί α Κωσταγκινία.
Άγκαει νάμου τσαι εζάκαμε τθα τσέα .
Τα χαΐρια του πολέμου.
Ανέ έχουμε ταν υγεία νάμου .
Τσιουρακά τσαι Δέφτερα – του Γενάρη :Πρφορα του Ν, ν : του Πάνου Μαρνέρη
ΕΜΕ ΝΝΝΙΟΥΝΤΕ ΤΣΑΚΩΝΙΚΑ
Τσιουρακά τσαι Δέφτερα – του Γενάρη : Α Τσακωνοπαρέα.
Εζού έννι έγκου
Έγκειννι
Έκειννι
Ο'ννι
Ου 'ννι
Έντενη, έντανη ένι έγκου, έγκα
Έγκειννι, έκειννι ένι έγκουντα
Έντενη,έντανη
Έγκου, έγκα
Έγκειννι, έκειννι ο'νι έγκουντα
Τςάχου
Τςού
Σίντα
Σάμντα
Τσιουρακά τσαί Δέφτερα – του Νοέμπρη :
—Άμα πάλι γιουρίσωει κατά ογή,νία τσαί δύου εννεί τθα δικά ννιούμου  μέρη.
Έμε αφήντε τα βάρκα τθαν άμμο τσαι εννεί με του πούε τθο χωριουδάτσι ννιούμου, πέτσε με θάρρητα το Λιαλιώ.
—  Άμα τσαι μι ρωτεί ο τσείε Μοναχάκη : «Κια έσα Λιαλιώ;» —Έμα ζατά σεριάννι τσαί ορή κοκιά κίσου… Εγειάτσε σαν επέτσε έγκειννι, γιατσί ο νέο έκι δενάχου φοζαητθέ .—Να μην τσαί κιάσωει νάμου συνεχείε.
Ο 'νι μέουντα μι τσι θ'αλλεί ο κόσμο… Ορή ούτε τόσιου δα καρθί ο δαίσουντα μι…Εννεί να έμε καθαροί τσαί άφε τουρ ατσούφαλοι να κουβεγκιάζωει νάμου.
Ο νέο ννιε θιλήτσε τουρ άκρε από του ιδατθύλοι τα χερή σι  τσαί έκι στσεγκούμενε:  «Πόσοι καθαροί  ο δικάσταει από ταν ιστορία, τάσου σε  κχάρα πφι ενι σιγοδαίσα;»
Ετήνα συνεχίε .
«Αν έμα θέα να ποίου έρωτα το πιο σίγουρε έκι,  να κατσάου οπά, μέ τον τσείε Μοναχάκη.
Εγκειννι ένι δενάχουντα ότσι ο 'ννι θέα, γιάκειννι τσινήκα να ζάου του γονείε μι.
Οι γονείε μι ποτέ ο 'κι θα μπέτσωει ετστάκιου πράμα, ο δέ Μοναχάκη θα ννι έκι ποίου….
Ανέ έχουμε ταν υγεία νάμου θιλενάδε τσαι θίλοι ότσι πιο πολύκιμο .
Τσιουρακά τσαι Δέφτερα – του Αμάη
Για του γεροί : του Πάνου Μαρνέρη
Τσιουρακά τσαι Δέφτερα – του Αμάη : Α Τσακωνοπαρέα.
Έα  έλα
Έατε έλατο
Εβδημά εβδομάδα
Έγκου πηγαίνω
Εγγοφό γοφός
Έγκειννι  αυτό….
Έκειννι εκείνο…Εκιού εσύ
Έδαρη  τώρα
Είδουλε  είδωλο, διαβολικό
Έλιρη ιλαρά
Ελότη αιτία.
Έα να έγκουμε γιατσί θα καγκιουθούμε
Ακατούσε από ένα έατε θα ζάου να τσαπρού για να ξακισταθού
Πότε περάτσε α εβδημά ούτε πφι ννιέ δοτσίσμα
Έγκου τσ' έγκου τσ' ακόννη να σούσου
Κρακούκαει οι εγγοφοί μι
Έγκειννι θα ζάει έκειννι ο 'νι έγκουντα εκιού κιά θα ζάρε;
Έδαρη θα μόλου, να αειδάσωει οι χέρε μι
Έγκειννι το είδουλε να φύτσει από δίπα μι
Κχολίε ταν έλιρη τσαί πληγιάε όλε ο κορμό σι
Γιατσί ννιέ μποίτσερε;
Ποίερ έκι α ελότη;
Να έχουμε υγεία τσαι να: ΝΝΙΛΗΝΟΥΜΕ ΤΑ ΓΡΟΥΣΣΑ ΝΑΜΟΥ.
Τσιουρακά τσαι Δέφτερα – του Απρίλη : Α Τσακωνοπαρέα.
Θωμαή, Σιούλα τσαί Σταματού  : του Πάνου Μαρνέρη.
Θ:Έντενη ο χρόνε σταμακημό ο 'νι έχου
Σ:Μά αν έκι έχου σταμακημό ακόννη οπά, τα δεκαοχτώ με είκοσι θα έμα.
Μ:Σαν το ύο θιλενάδε.
Θ:Τσαί πάσα ναμέρα  πφί ένι περούα τσαί ένα ακόννη κοτρώννι τθαν ίςα…
Σ:Κόφτε τα κουβέντα, αλήετε τσίπτα άλλιου γιατσί μι είννι κιάντα ψιουχοπακούματα.
Μ:Τσί ν'αλήουμε  βρε θιλενάδε, για το τσαιρέ.
Σ: Έδαρη ννιε πετυχήτσερε….Έντενη ένι πφ'ένι .
Μ'έντενη θα πάθου συφώρεση.Μπίτι απολπισία.
Μ:Μα να μη κχαμπαίννει  μπίτι για μπίτι, δόξα νά 'χει τ'όνουμα σι βρε γουναίτσε
Θ:Ως πόσε τσαιρέ ένι έχου να βρέτσει βρε θίλενάδε;
Σ: Μπερ εσ'  αούα κάψο Θωμαή…
Μ:Θα έχει τάνου από μήνα, τσαί τα τελευταία βοά ίσια πφ'εκακιουρίτσε  βρε θιλενάδε….
Θ: Επφέρη επέκα  να φτύου γκαννιά ντουμάτα  να τςούνουμε γκαννιά σαλάτα ταν ασικρία…..
Σ:Χαλάλι ντι βρε Θωμαή χρυσοχέρα.
Μ:Βαλήτσερε γκαννιά κα σόλτα;
Θ:Ο βαλήκα τσίπτα…
Σ:μέ,ιμε γιατσί;
Μ:Τσι ντε 'ρέτσε κολλέγισα;
Θ: Βρε ο τόπο στούμπο, ο 'κι σκαφούμενε με τσίπτα.
Πφού να σιντούνει τα έρμα τα ντουματίνια….Αλήετε μι πφουού;
Θίλοι νάχουμε υγεία, αλλά πφού;
Μ' έντανη ταν ανομπρία
Ο Θεός να μού οργίστε, τθο κχαβούκι σι εκλείστε,
Τθο έλεος να μου αφήτσε, τελεία να μου 'παρατήτσε
ΜΕ ΝΝΙΟΥΝΤΕ ΤΣΑΚΩΝΙΚΑ
Τσιουρακά τσαί Δέφτερα – του Γενάρη .
Παπαδιαμάντη : α νοσταλγό:.
Τσιουρκά τσαί Δέφτερα – του Δετσέμπρη : Α Τσακωνοπαρέα .
Παπαδιαμάντη  : Α νοσταλγό
Ο Βασίλη τα Μάρκηνα έκι πουρτέσε κατά τριακόσια σάλτα.
Εσούτσε λαχανίου τθα τσέα του καπετάνιου τα σκούνα  πφι κι δεητά.
Εστάτθε ακατούσε  απο το Ξουστάγι  πφι από τον ανοιτθέ πόρε έκι ορού πρεσσά φκύα τσαι τσινήτσε να κουίζει με όα σι τα δέναννη.
—Τσείε άγκαει τα βάρκα!
Άγκαει τα βάρκα!
Ο μιτσή Βασίλη ο 'κι έχου το θάρρη να ζάει να κιάσει τα σκαρίτσια τθο τσείε Μοναχάκη.
Ότσι όμως οράτσε ότσι ο θίλε σι ο φαήτσε κάλι, σαν εδούτσε το νέο,ξεθαρρεύε τσαι εζάτσε ετήνε πρώτε τθο καπετάνιε.
Ο καπετάν Τσυριάκο έκι ακόννη κατσατέ τθο τραπέζι τσαί έκι σιγοτςού τσαί σιγοκίνου.
Σαν εννιάτσε του κουιτοί μπαήτσε τθο ξουστάγι τσαί ρωτήτσε το μιτσή Βασίλη .
—Τσι ενάτθε βρε τσαι έσι κουίζουντα;
—Ορή άγκαει τα βάρκα…
—Ποίε ννι άτζε;
—Ο Μαθιό,  υζέ τα Μαλαμού…
—Ποίερ ένι ο υζέ τα Μαλαμού;
—Ορή ο υζέ τα Καλκώρα, πφου ννι είννι αούντε…… —Τσαι κιά ένι έγκου;—Τάτσου από το λιμάνι…
Υγεία τσαι μη τονιάζουμε τα γρούσσα νάμου θιλενάδε τσαι θίλοι.
Τσιουρακά τσαι Δέφτερα – του Οχτώμπρη : Μαντρί Παπαδόγιαννη τθα Σέα : Του Πάνου Μαρνέρη .
……………..Εμέ Νιούντε Τσακώνικα .
Τσιουρακά τσαι Δέφτερα – του Οχτώμπρη : Α Τσακωνοπαρέα …..
Το μαντρί του Παπαδόγιαννη τθα Σέα: του Πάνου Μαρνέρη .
Τθα Σέα ήγκιαει έχουντε τα μαντρία σου οι τςεί αϊθήνε .
Κώστα, Σαράντο τσαι Γιάννη .
Καμπτζία του Μήτςου Παπαϊδά.
Ο Γιάννη ο Παπαϊδά έκι έχου χκηνά.
Τα δούλεψη σι έκι έχου ένα κοπέλι απο το Κορακοβούνι, πφι επρίτθε τθο κηγάϊδι του Δήμου, χίλια μέτςα σκεδόν Ανατολικά από ογή .
Ο Παπαδόγιαννη έκι πρεσσιού καλέ άντρωπο τσαι νοικοτσιούρη .
Έκι άκληρε.
Α Μάτη μι έκι έγκα πρεσσοί βολέ τσαι έκι δουλέγκα τθου χούρε σι .
Ξεβοτανίσματα, μάζουμα τα κουτσερά τσαι σέρι..
Έγκεινη ογή το μαντρί τσαι ο κάλυε είνι αγοραστά, από νέο νοικοτσιούρη.
Νι ένι έχου περιποιτέ τσαι νι ένι έχου σαν εξοχικό
Από τα λίγα πφι είνι απαραματά τσαι είνι ακόνη σε κα κατάσταση .
Όρεγη πουρτέσε έκι περούα τσαι α παλιά τσεντρικά πορία από Τερέ.
Ογή έκι χουρίζα: α νία πορία για Παλιόχωρα τσαι α άβα για Τςουμία.
Ακομπέτι ερέκαμε τσαι ένα κάλυε πφι ο 'νι βροντατέ .
…Ανέ εχουμε ταν υγεία νάμου θιλενάδε τσαι θίλοι .
Τσιουρακά τσαι Δέφτερα – του Δετσέμπρη .
Άγιε Γιάννη τα Παλιόχωρα: του Πάνου Μαρνέρη
Τσιουρακά τσαι Δέφτερα – του Δετσέμπρη: Α Τσακωνοπαρέα
Άγιε Γιάννη Παλιόχωρα : του Πάνου Μαρνέρη…
Ογή ένι ο Άγιε Γιάνη τα Παλιόχωρα, ο παλαιούτερε Άγιε τθαν περιοχή.
Ένι χκιστέ γιούρε τθο  .
Ένι γιορτάζου τουρ  του Σερικχή .
Παλιά ογή ταν αμέρα έτανη έκι γινούμενε γλέγκι τρικούβερτε.
Ήγκιαει παρείντε από Άγιε Λίδι,Βαστσίνα,Τερέ, Σαπουνάτση, Μέανα,Πραστέ, Τςερπενά τσαι Κορακοβούννι, για να προστσυνήωει τσαι να γλεγκίσωει.
Έγκειννι έκι τσαι το νεκροταφείε.
Ο παπού μι ο Λία  ίσως έκι ο τελευταίο πφι εκχακχούτε ογή το .
Για τον τάτσου περίβολε ύστερα από πρωτοβουλία του Γιάνη Τριανταφύλλου,τότθε αντιδήμαρχο,ενάτθε έρανε από τουρ Ελληνοαμερικανοί τσαι ενάτθε έντενη ο ωραίο περίβολε.
Περατά μεγαλεία για ταν παλαιά χώρα, ταν τσοιτίδα τα Τσακωνιά, τουρ Αρχαίοι Ορειοί .
Υγεία θιλεναλδε τσαι θίλοι
Τσιουρακά τσαι Δέφτερα  του Μάτζη τσαι  του Απρίλη  Α Τσακωνοπαρέα κηγάϊδι ποδάρα του Πάνου Μαρνέρη .
………..Εμέ Νιούντε Τσακώνικα…….
Τσιουρακά τσαι Δέφτερα  του Μάτζη,  του Απρίλη : Α Τσακωνοπαρέα.Κηγάϊδι νή(τηγάϊδι)του Ποδάρα: του Πάνου Μαρνέρη .
Το κηγάϊδι νή (τηγάϊδι) του ποδάρα ένι ίσια με δέκα μέτςα Νόκια από το κηγάϊδι του Λία του Ταχυδρόμου.
Ένι το νεούτερε κηγάϊδι .
Ννιέ αννοίε μοναχό σι ο Στάϊθη Συκιώτα ο ευεργέτα νάμου λίγο μπρού φύτσει για τον Καναδά .
Ννι Έννι θυνηκχούμενε πφι ννι έκι αννοίντου.
Έμα έγκου οπά για να θαυμάσου το Στάϊθη .
Για σ'εννίου, μιτσή καμπτζί τότθε, ο Στάϊθη έκι  ήρωα .
Έκι δουλέγκου τθαν Αργολίδα τθο άννοιμα τα κηγάϊδα τσαι έκι έχου πείρα.
Έκι έχου σιαχτέ ένα αυτοσχέδιε μηχαννισμό για να αμπαήχει τσαι να αειδάζει τα χώματα πφι έκι έκι μπάνου όπφουρ έκι σκάφου.
Ννία τριχία, ένα καρούλι, κάτσι σαν κορίτα( οδηγό), τσαί ένα κάλι να αναποδογιουρίζει  το ντενεκέ με το χώμα .
Τθο χκίσιμο ννιε βοηθήτσε ο Τσάδεφο μι, ο Λία του Μαρνερόγιαννη .
Ογή έκι ποκίχου τα προύατα σι ο κουμπάρε Γιώργο Συκιώτα τσαι έκι αρίκχου το χρειασκούμενε ύο για το κονάτσι σι .
Ογή έκι ποία τσαι του μπουγάδε  σι α κουμπάρα  α Ποδάρενα ( Μεταξού).
Μοναχό σι απαραματέ τσαι έγκειννι τουλάϊστον ένι κχοντούκχουντα συντροϊθία τσαί κολεγία τθο γείτονα , τθο κηγάϊδι του Λία…
Υγεία, αγάκη, τσαι χαρά θιλενάδε τσαι θίλοι.
Τσιουρακά τσαί Δέφτερα  του Σερικχή τσαί  του Αωνάρη .
Κουιτέ  από το Βιβλίε «ΚΡΑΥΓΗ» Διαστσευή τσαί γραφτέ τθα Τσακώνικα από τον Πάνο Μαρνέρη .
………..Εμέ Νιούντε Τσακώνικα …… Μεταξού
Τσιουρακά τσαί Δέφτερα  του Σερικχή τσαί  του Αωνάρη :
Α Φωτεινή Κουβελιώτα— Βουτσινά ενάτθε τθα Καλάβρυτα .
Αφέγκη σι ο Γιάννη Κουβελιώτα τσαι Μάτη σι α Σιούλα Φωτικούδη .
Κι έχα δύου αϊΘήνε, το Δηνήτρη τσαι τον Αντρία, τσαι τςεί αϊθέ, τα Βασίλω, τα Βγενού τσαι τ Μαρία.
Έκι έχα μαθητέ να σάφει αλλά ποτέ ο μποίτσε έτανη τα δουλεία .Το  Στεφανούτθε το Κώστα Βουτσινά μπογιατζή, ένα πρεσσιού καλε άντρωπο, πφι προστατεύε όα ταν οικογένεια .
Άμα ενάτθε α μάχη τα Κερπινή έννι θυνηκχουμένα πφι ενέγκαει τςεί αβουτοί Γερμανοί, αιχμάλωτοι .
Σι 'γκιαει έχουντε τθο Ξενοδοχείε «παράδεισε».Α Λευτερία άτζε μι παρέα σι να ζάμε να σι οράμε .
Εζάκαμε σ'οράκαμε τσαι απέ φύγκαμε.
Ταν άβα μέρα σ'άγκαει οι αντάρτοι από οπά σε σκοτούκαει, σε πετσοκόβαει τσαι σ'αναιμούκαει σ'ένα κηγάϊδι.
Α μάχη ενάτθε του  του Οχτώμπρη.
Τουρ άλλοι σ'αποσούκαει τθου Μάζη σ'ανεμούκαει τθο γκρεμό τσαι σε σκοτούκαει .
Ανέ έχουμε υγεία τσαι αγάκη θιλενάδε τσαι θίλοι .
……….Εμέ Ννιούντε Τσακώνικα……….Ερήνη Ψαρρολόγου
Τσιουρακά τσαί Δέφτερα Αγούστου—  του Σοτθέμπρη :
Α Τσακωνοπαρέα:Παπαδιαμάντη : Τύχη από ταν Αμεριτσή
Ο Θανάση έκι έχου του πλέτεροι παράδε πφι ενέτζε ο Στάϊθη από το Βόλε,γιούρε τουρ έντεκα χιλιάδε, σ'ένα φάκελε κάτου από το προστσέφαλε σι.
—Ο 'σι δίου σι , 'πέτσε α Αφέντρα, μην ερέσει γκαννιά πρόφαση ο γαμπρέ;
Έδαρη πλέα Θανάση μι  ο 'νι για να απαραμάμε… Τσί θα αλεί ο κόσμο;
Αν  πεί κάτσι τσαί ο 'νι Θέου να μι στεφανουϊθεί….
Εζού καλύτερα να ζάου να…..
Τσαί βαλήτσε τα βάμματα.
Ο Στάϊθη σε 'ννιάτσε όα τσαί  εμπάτσε τάσου.
Κιάτσε τα κουβέντα με το Θανάση .
Έκι ννιού για του καλεστοί ούγοιοι ήγκιαει τόσοι πρεσσοί τσαί α τσέα άκια να μη σ'έκι χωρούα.
Ένι ο γαμπρέ νάμου δίχως άλλιου φανταστέ.
—Μή  ννι αλήνερε,  τσί ένι σεκλεκισκουμένα α αϊθά νάμου, πέτσε ο ο Θανάση τσαί χαμογειάτσε….
—Εζού έννι αϊθή σι 'πέτσε ο Στάϊθη, ο Γρηγόρη ο 'νι τσίπτα ακόννη..
Α Αφέντρα χαμαιούτσε τουρ εψιλοί σι τσαί ο 'κι ννιούα μπίτι.
Αγάκη τσαί υγεία θιλενάδε τσαί θίλοι τσαί να ννιλήνουμε τα γρούσσα νάμου .
Τσιουρακά τσαί Δέφτερα – του Αγούστου : Κουιτέ  από το βιβλίε «ΚΡΑΥΓΗ»Διαστσευή τσαί γραφτέ τθα Τσακώνικα από τον Πάνο Μαρνέρη
……………Εμέ Νιούντε Τσακώνικα……Πολυξένη ……
Τσιουρακά τσαι Δέφτερα – του Αγούστου :Α Τσακωνοπαρέα.
Διαστσευή τσαι γραφτέ τθα Τσακώνικα από τον Πάνο Μαρνερη .
Οπά πφι έμαει κλειστοί α τσεία μι α Γρηγόραινα μαθήτσε ότσι οι διτσοί σι τθου Ρωγοί σκοτούτθαει .
Εγκίε τα νύχια σι τθα σούκχα σι τσαι ντίρτθε μοναχά σι .
—Μη νιλήνετε, έκι αούα α νία ταν άβα, για να μη νίνωει τα καμπτζία .
Τουρ : ενιάκαμε το ΜΠΑΜ……..
—Είννι σκωτούντε τουρ ατσοίποι….
Όλοι οι γουναίτσε ήγκιαει κουίζουντε .
Κατά του τσεί α ούρα ανοίε ο πόρε.
Ο 'νι νιουρίζα πφού.
Μπαήκαμε από τον δίπα πόρε .
Ήγκιαει μπαήντε τσαι άλλοι .
Εμποίκαμε κατά πέρε .
Περαήαμε το λαγκαϊδι τσαί ζάκαμε ταν τσέα .
Όπφουρ εμπαήκαμε από το σκολείε χάκαμε τον αϊθή μι.
Ταν άβα μέρα μαθήκαμε ότσι έκι τθα Βυσωκά.
Έκι με ένα Τσάδεφο σι σε ένα βαφκισικό τ' αφέγκη μι ..
Ενιάκαμε του φωνέ .
Επέκαει ότσι έκι α Φερλελού, τσαι μαθήκαμε ότσι οι αντροίποι νάμου ήγκιαει σκοτουτοί .
Εμπαήκαμε τθο τόπο πφι ενάτθαει τα φονικά.
Όα α γειτονία μαζί.
…… Αγάκη τσαι υγεία θιλενάδε τσαι θίλοι……
Τσιουρακά τσαι Δέφτερα – του Φλεβάρη .
Τσιουρακά τσαι Δέφτερα – του Φλεβάρη: Α Τσακωνοπαρέα.
Δαϊδί
Δάμα
Δάμακα
Δάτθυλε (ι δάτθυλε)
Δενάχου,δενάχα, δενάχουντα
Δέμα
Δένανη
Δετζικό
Δέϊμα
Δέημα
Δέξιμο
Δέρςε
Άναψε το δαϊδί να φουκίσει νάμου
Έγκειννι το δάμα ο 'νι θέντα να περάει
Ο πφείρτσερε τα δάμακα
Γερέ σα δαμάλι ένι έντενη
Εντούκαει το ι δάτθυλε μι
Από τα σύνταχα ένι δενάχα α κα ν αμέρα
Με το δέμα δέει ννι
Κα δένανη
Το δετζικό ξερίε τα φύα σι
Τσι δέϊμα ένι έγκειννι θα λιουϊθεί
Βράσε γκάνα δέημα να φάμε.
Κα δεξίματα από τα καμπτζία ντι να έχερε.
Εβούτσε ο δέρςε τθα Παλιόχωρα λιμνιάε το μέρι τσαι χάτθαει αντροίποι
Υγεία τσαι να ννιλήνουμε τα γρούσσα νάμου θιλενάδε τσαι θίλοι.
Κουιτε από το βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη
………….Εμέ Νιούντε Τσακώνικα ………Όλγα
Τσιουρακά τσαι Δέφτερα – του Σερικχή : Α Τσακωνοπαρέα…
Α Δώρα Μπαλαλάς — Φρατζή ενάτθε το  τθα Καλάβρυτα.
Αφέγκη σι ο Τσυριάκο Μπαλαλά, τσαι Μάτη σι α Νικολέτα Σωτηρακοπούλου από του Λαπάτε.
Αϊθήνε σι,ο Γιώργο ,ο Νικόα,τσαι ο Αντρία .
Αϊθέ σι α Ελένη τσαι α Θεώνη.
Στεφανούτθε το Βασίλη
Φρατζή, τσαγκάρη τσαι μποίκαει δύου καμπτζία:Τον Τσυριάκο τσαι ταν Τσιουρακά…Ο αφέγκη σι τσαι τα δύου αφούτσα σι,
Ο Νικόα τσαι ο Αντρία σκωτούτθαει από του Γερμανοί .Σκωρέτθε το .
Σαν επρωτομπάκαει οι Γερμανοί τθα Καλάβρυτα συγκιούτσε νάμου ο φόβο τσαι έμαει γκριουφουμένει.
Οι Γερμανοί άγκαει τα τσέα τα τσεία μι τα Σωτηρούλα, πφι έκι τθο τσέντρι τσαι νιε μποίκαει διτσητήριε.
Α τσεία μι έκι έχα ένα μπιςτόλι του τσείου μι γκριουφτέ τθο κόνισμα .
Εστσέφτε ότσι άμα νι ερέσωει οι Γερμανοί άκια να δάνει τα τσέα .
Θεωρέτσε σουστέ να νι αναιμούει.
Νιε βαλήτσε τθα ποϊδά σι τσα νι αναιμούτσε σε νία πατουλιά.
Να αγαπήνουμε τον δίπα νάμου τσαι να έχουμε ταν υγεία νάμου.
Τσιουρακά τσαί Δέφτερα - του Οχτώμπρη .
Τσιουρακά τσαί Δέφτερα – του Οχτώμπρη : Α Τσακωνοπαρέα
Κουβάννιου
Κούβελε
Κουΐζου, α , ουντα
Κούκιε
Κόκχο
Κούτουλε
Κουβάννιου μαγκήλι φορέτσε.
Φέρε το κούβελε να ζυμούμε.
Πότσου τον κούβελε να ζάμε τθο τηγάϊδι να κχρίσουμε τ' απογδήννια.
Έτενη ο κούε ντι όα ννιούτθα ένι καούντου, ο' νι πάφου.
Μη κουΐζερε ντε ννιάκα.
Ο κούκε τςάο άτζε πορεία.
Ούτε κόκχο ο αραμάτσε.
Οι κόκχουνε ήγκιαει άλλιου πράμα.
Δίχως κχοκχούννια γινούμενε ένι μνημόσυνε;
Κχόντου το κούτουλε ντι αψεά.
Φέρε τον κούτουλε με το ύο.
Ανε ννιλήνουμε τα γρούσσα νάμου, ένι χρίε νάμου.
Τσιουρακά τσαί Δέφτερα – του Αουνάρη
Τσιουρακά τσαί Δέφτερα – του Αουνάρη : Α Τσακωνοπαρέα.
Θωμαή Σιούλα ,Σταματού  : Του Πάνου Μαρνέρη .
Σ:Ου,ου, ου Έωννη βάλε τα χέρα ντι…..
Θ: Τσι ου τσαί ου ντε κιάτσε βρε Σιούλα.
Μ: Τσι επαθήτσερε Χριστσιανά;
Σ:Έτθε τθα συγκά ννιούμου;
Έτθε ρωτούντε τσιόα.
Θ: Βρε θιλενάδα δύο τςία ου τσαί ου τσαφήτσερε τσαί ούγοιε κατάβει καταβήτσε…
Μ: Ορή Θωμαή ννιε ντούτσε α καΐα τα τσιουφά!!!
Σ:Βρε γουναίτσε ογή ελύτσε ο ήλιε τα λιτριίδα…
Σ: Καψο Σιούλα ως τσαί ο αέρα ζεμακιστέ ένι.
Μ: Ο 'νι κοτού γκανένα να πατεί χάμου, ορή ταν ατσιπέρη μπαήκα τσαπόλυτε να ανεμού τα σαρίιδα τσαί ατθαήει οι πούε μι χουρχούλε.
Σ: Τθα χαλίτσια τθο χειόθασσε ένι τςάχου γκανένα τσαί ο 'νι μπορού να ννι αντέξει.
Θ:Τσινήκαει τσαί έντεοι οι κχάρε, εδάκαει περιουσίλε….
Μ:Ο 'σι αούα τσίπτα κολλέγισα αντροίποι αραμάκαει δίχως τσέλε.
Σ: Βρε γουναίτσε τσι κακό ένι έγκειννι με έντεοι του κχάρε;
Μπάτσε σι είννι βάντε επίτηδες;
Θ: Οι χέρε να κοφτούνει σε ούγοιε ένι ποίου ετστάπα πράματα, σχώρε μι  Θέ μι.
Μ:Τσι χέρε βρέ,  συμπρούστουροι να δάνει, τσι σι είννι φταίντα τα δεντρικούλια;;;
Σ: Πάσιου καουτσαίρι τσαί χροννία
Θ: όα είννι γινούμενα σκουρννία
Μ: τς'έκειννι πφι ένι απαραμούντα ένι α σποΐα.
Καλέ καουτσαίρι, Υγεία θιλενάδε τσαί θίλοι τσαί ανέ κιάνουμε γκαννιά απότσια.
Τσιουρακά τσαί Δέφτερα - του Απρίλη :Παπαδιαμάντη : Α χήρα του νεομάρτυρα.
………Εμέ Ννιούντε Τσακώνικα …….Ματίνα
Τσιουρακά τσαί Δέφτερα – του Απρίλη: Α Τσακωνοπαρέα:
Παπαδιαμάντη :Α χήρα του Νέομάρτυρα
Ο τσείε ο Γιάνη ο Μουτζούρη εμπάτσε τάσου, γιουρίε κατά του  του Σταυροί τσαί τα μνήματα, τσαί εμποίτσε το Σταυρέ σι.
Με τα σφιχτοδεητά τσαρούχια σι, τσαί το αφρέ σι τςάχιμο ζυγούτσε τον άντρωπο πφι έκι έχου ορατέ.
Ετήνε αφοσιουτέ όπφουρ έκι, έκι ποίου το Σταυρέ σι τσαί έκι γονακίχου πουρτέσε από το σκωρετέ χώμα.
Ζυγούτσε ο τσείε ο Γιάνη τον τάφο πφι έκι στέκου ο ξένε, οράτσε το φρεσκοσκαφτέ μνήμα  με τα βοήιθα του φεγγαρίου.
Ο δε ξένε έκι δενάχου σαν καοόγερε.
Έκι φορού το ράσι, αλλά όχι καλιμαύκι παρά ένα κουβάνε σκούφο.
Ννιε φωννηάε λοιπόν ο τσείε ο Γιάνη:—Έεε!
Τσι έσι ποίου ογή;
Σαν επέτσε έγκειννι ζυγούτσε πλέκιεριου… Ο ξένε έκι γέρου με λεκα γεννειάδα.
Άγνωστε.Ο τσείε ο Γιάννη ο 'κι έχου ννι ματαρατέ.
Ο ξένε 'στάτθε, ννιέ ξοικάε τσαί ο απογήτθε ννι, αλλά σταμακίε του μετάννοιε τσαι τα σταυρουκοπήματα.
Ανέ έχουμε ταν υγεία νάμου τσαί να ννιλήνουμε τα γρούσσα νάμου.
Τσιουρακά τσαι Δέφτερα – του Αμάη  .Θωμαη τσαι Σιούλα α: του Πάνου Μαρνέρη .
Ένα από τού πιό αστείοι διαλόγοι από τού Γειτόνισε .
Θωμαή τσαι Σιούλα α: του Πάνου Μαρνέρη ..
Σ)Θωμαήηη, ΧΡΙΣΤΕ ΑΝΑΣΤΑΤΘΕ, κιά δούτσερε βρε γειτόνισα;
Θ) Ογή κια τθα κομμάκια να ζάου, εκιού κια χάτθερε;
Σ) Κια να ντ'αλήου τσαι κια να ντι μογίου γειτόνισα μι…
Θ) Βρε ένι έχα να ντ'οράου – εβδημάε .
Σ) Εζάκα να ποίου Αμπρία ταρ Αϊθά μι ο 'μα κατςοποήχα καλύτερα.
Θ) Αμ εκιού θα παθήτσερε ατςέ χουνέρι …
Σ)Κια να ντ'αλήνου γειτόνισα επέκα ότσι άκια θα πφουντεθού.
Θ) Σο καημένα τσαι παθήτσερε α έρμο .
Σ) Ορή ο κχολία νία σουρμί τσ'οράκα το χάρο με τουρ εψιού μι!!!
Θ) Έα βρε Σιούλα με νία παλιοσουρμί πλέα οράτσερε το χάρο με τουρ εψιού ντι ..
Σ) Να έσα από γκανιά ανάγκια …Ααχ εζάκα τσαι εγύρκα Θωμαήηηη
Βρέ κάτσα το κονακούλι ντι, τα φτώχεια ντι, έμα θέα τσαι ταξίδι….
Θ) Άλε μι ντε τσαι παθήτσερε …
Σ) Βρε με κόβε τάνου τσαι κάτου ντερότσιουμα με κόβε… Έκεινι νη πφι ενάμα τσαι σεργούνι….
Θ) Έγκεινη έκι όλιου τσ'όλιου ;
Σ) Βρε γειτόνισα για λίγο νιε σ'έχα .Το μέρη νι έμα έχα για το νιαυτέ μι
Κια έκι κοτού να ζάει άλλε τάσου .
Θ) Έα μη χολήνερε τα αϊθά ντι τα τσέα έσα, σάματσι νι έσα θέα;
Σ) Ο 'νι χολήα κακότθο μονέ κχραΐα ο 'νι έχα να γκριουφτού.
Να γιατσι ένι πρέπουντα να έχουμε ταν υγεία νάμου.
Τσιουρακά τσαι Δέφτερα– του Γενάρη : Α Τσακωνοπαρέα.
Δηνήτρη Μαστοράτση: του Πάνου Μαρνέρη .
Θίλε Τσάκωνα Δηνήτρη Μαστοράτση θα λειπέψερε νάμου .
Τθου πεζοπόροι, τθο χορευτικό, τθα χορωδία τσαι τθα Τσακωνοπαρέα.
Πάντα οπά σε όα τα καλέσματα .
Θίλε Δηνήτρη φύτζερε
Γιά αλάργα τσαί μακρύα .
Έτρου αποφασίερε,
Μπρου το τέλη τα χρονία.
Αφήτσερε νάμου ορφανοί
Ατσέφαλοι τσαι χολιατοί.
Με τον αναπάντεχο χαμό ντι
Τσαί τ' ογλήγορε φευγιό ντι .
Αλλά, έκι δικά ντι βούληση
Τσαί θα ννι σεβαστούμε
Έκι δικό ντι θέλημα.
Τσαι  θα ννι ασπαστούμε.
Θίλε να ζάρε το καλέ
Έρεσε το καμπτζί μι .
Άλε ννι χαιρεκίσματα.
Τσαι δίνει ταν εφτσή μι.
Με το  Λιάκο ανταμούτε
Τραγούϊδα να αλήτε.
Γλέγκι ατςέ σταλίξετε.
Όμορφα τραγουδήτε .
Καλέ ταξίδι  νά 'χερε,
Έχε ταν έννοια νάμου.
Πάντα  εννεί θα ντ'εχουμε,
Τας'τού καρδίε νάμου.
Θεό σχώραι νι τσαι τθου διτσοί σι: Ζωά σε όγου σου….
Κουιτέ : από το βιβλίε κραυγή .
Α συνέχεια από τα μαρτυρία ταρ Ελένη Κολλιοπούλου..
……………..ΕΜΕ ΝΙΟΥΝΤΕ ΣΑΚΩΝΙΚΑ ………
Τσιουρακά τσαι Δέφτερα – του Νοέμπρη : Α Τσακωνοπαρέα :
Κουιτέ : από το βιβλίε ……ΚΡΑΥΓΗ …….
Α συνέχεια από τα Μαρτυρία ταρ Ελένη Κολλιοπούλου ..
Διαστσευή από τον Πάνο Μαρνέρη ….
Κχάμποσα
Από τα παλληκάρια ταρ αντίσταση περικαλέκαει του γονείε σου να φύτσωει τσαι να ζάνει να γκριουφτούνει τθου Σίνοι .
Τα καμπτζία του Χρήστου Παπαντρέου, ούγειε έκι πρόεδρε τα κοινότητα νιε 'πέκαει να φύτσει..Ετήνε όμως θεωρέτσε ότσι έκι χρήε σι να απαραμάει τθο τόπο σι.
Εμπλεύε μόνιου τα γουναίκα σι τσαι τα σιάτη σι .
Ο υζέ του Γυμνασιάρχα επέτσε τσαι ετήνε τον αφέγκη σι να φύτσει, μα ετήνε ούτε πφι νι ενιάτσε .
Τα Τίτιντα τουρ οχτώ του Δετσέμπρη εφύγκαει πρεσσοί Καλαβρυκινοί τθα γιούρε χωριουδάτζα .Πρεσσοί από έτεοι ήγκιαει Γερμνοδοσίλογοι .
Ταρατθά για τον ατσέ μι υζέ εζάκα να ρωτίου το πρόεδρε ούγειε έκι θίλε ταρ οικογένεια .
Ετήνε με πέτσε να μη τσίντου τσαι ότσι ο 'κι ανάτζη να φύτσουμε τσαι να παρατίουμε του τσέλε νάμου.
Με πέτσε ότσι ο Γερμανέ διοιτσητή του Αιγαίουσ'έκι έχου πετέ ότσι ου 'γκιαει έχουντε τσίπτα να φοζατθούνει .
Αμέρα Πέφτα,  του Δετσέμπρη, :
Α ούρα τα σύνταχα οι Γερμανοί μπάκαει τθα Καλάβρυτα.
Α βουή από τα μηχανοτσίνητα άτζε νάμου τουρ αβουτάνε .
Ανατςιχία ντ'έκι κιάνα απο τα στρακιωτσιχά παρατσέλματα τσαι από του μπότε πφι ήγκιαει ντίντε χάμου.
Ο περάτσε τσαι πρεσσά ούρα τσαι καλέκαει όλοι τουρ ατςοίποι τσαι του νέοι τθα πλατεία.
Εζού ταρατθά όπφουρ έμα άγκα ξοκίσου τα καμπτζία μι τσαι σούκα ως το γιοφύρι του Πάσχου.
Οι Γερμανοί με τον
Διερμηνέα μπαήκαει τθο Ξουστάγι του Αντωνόπουλου .
Μαζύ σου τσαι ένα Γερμανέ πφι έκι νιουρίζου Ελληνικά για να παραφαντούτσετε τα όγια του διερμηνέα .
Α ούρα α κα σε όλοι νάμου .
………..ΜΙΛΑΝΕ ΤΣΑΚΩΝΙΚΑ ……….
ΕΜΕΝΝΙΟΥΝΤΕ ΤΣΑΚΩΝΙΚΑ
Τσιουρακά τσαί Δέφτερα – του Δετσέμπρη :Α Τσακωνοπαρέα.
Κατσαβάρα
Καταχωννιάζου-νιάζα-νιάζουντα
Κατθίου—ία-ιντα
Κακηφορίζου-α-ουντα
Κχαμπαΐχου-ίχα-ίχουντα
Κακηγορέςα
Κατούνα
Κάκιουρε
Κακιουρλιά
Κατσαστέ—ά—έ
Κάτσαμα
Το σούκχο μι ο 'ννι ορού από τα κατσαβάρα.
Κιά σε καταχωννιάερε του παράδε.
Κάτθει ννι όρπα χάμου.
Έννι κακηφορίζου αγάλι αγάλι.
Ννιέ κχαμπαΐα τα σκά.
Πρεσσιού κακηγορέςα.
Ννία κατούνα χκηνά….Τθαν αγκωνή εχκίε τα κατούνα σι.
Ννιε φύγκαει τα κάκιουρα.
Ο τσαιρέ ένι κακιουρλιά.
Κατςαστέ ένι έντενη ο έριφο.
Ο ήλιε ένι τάνου το κάτσαμα.
ΥΓΕΙΑ ΤΣΑΙ ΧΑΡΑ ΘΙΛΕΝΑΔΕ ΤΣΑΙ ΘΙΛΟΙ
Τσιουρακά τσαί Δέφτερα : Α Τσακωνοπαρέα.
Τ' ανάγγια    : του Παπαδιαμάντη.
—Γιατσί έκι καταρατέ;
Ρωτήκαει οι γουναίτσε.
—Ορούντε έτθε έτενη το βράχο τθο χειόθασσε, πφί ένι δενάχου σαν άντρωπο με τσιουφά τσαι με στήθια τσαι επνι ονοιάζου με γουναίκα;
Έτανη ένι α Φλανδρώ.
—Ναί α Φλανδρώ, κάτσι έννι έχα ννιατέ, απογήτθε α Χατζηχάναινα πφι έκι έχα περαητθέ τα εξήντα σι.
Εκιού άκια να ννιουρίζερε καλύτερα, τσεία Φλωρού, συνεχίε.
—Ννι έτθε ορούντε πφι ένι τσέρα,… Ννία βοά τσαι ένα τσαιρέ έκι άντρωπο……—Άντρωπο;
—Άντρωπο όπφουρ εννεί.
Γουναίκα…
Οι άλλοι γουναίτσε ήγκιαει ννίντε με απορία, σαν α γρία Συρραχίνα τσινήτσε ταν ιστορία σι .
«Το τσαιρέ από του παλαιοί Έλληνε, έκι ννία αρχοντοπούα πφι ννι ήγκιαει αούντε Φλάνδρα νή Φλανδρώ.
……Υγεία αγάκη τσαι χαρά θιλεναλδε τσαι θίλοι ……
Τσιουρακά τσαί Δέφτερα– του Γενάρη : Θωμαή,Σιούλα,Σταματού  : του Πάνου Μαρνέρη.
Τσιουρακά τσαί Δέφτερα – του Γενάρη : Α Τσακωνοπαρεα
Θ:Τς'έτθε αούντε γουναικαρίε;
Σ:Τσι να αλήουμε τσαί τσι να μογίουμε….
Θωμαή….
Μ:Τσι επαθήτσερε Χριστσιανά;
Σε καλέ ντι……
Θ:Στραβοκιούβε  έκειννι παθήτσε.
Σ: Αμ ο στραβοκιούβα, αλλά……
Μ: Τότθε τσαί παθήτσερε Βρε Σιούλα;
Ίσια, ίσια πφι έμε έχουντε τσινουρτσία Χροννία…..
Θ:Αμ έκειννι ννι ένι σεροκόφουντα α τσινουρτσία χροννία.
Σ:Σω  καημένα ο 'μαλέ ξουράϊθι, ένι κόφου τσαί από του δύου μερίλε.
Μ: Ορή κακότθο μη γκρινιάζουμε ακόννη ο μπάτσε, τσι ένι γρουσουζία
Θ:Ννιά χαρά εκοκίαε τσαί καού ννι εδέμαει γουναίτσε….
Σ: Μαγάρι να ζάει κα, αλλά  να βρε γουναίτσε, ζαούμαει ννία χροννία ακόννη…..Καλέ το κόκιασμα, καλέ τσαί το τσινούρτσι αλλά το πότσουμα ένι γινούμενε ατθάϊστε.
Μ:Ορή, Ορή, βρέ καμπτζία πφ'εκιοτέβε!!!.
Τσι ντ 'ένι έχουντα κιατθέ σάμερε;
Θ: Τσι να αλεί γκανένα , εκιού εσα δία κουράγιο σε 'ννείνανε μαθές.
Σ: Δία ννι έμα αλλά να όπφου τσαί να ννι αλήερε, όπφου τσαί να ννι γιουρίσερε κακά τα ψέματα θιλενάδε……
Μ: Ο 'ννι κιστία ένταοι πφι έννι ννία;
Βρε Θωμαή μπάτσε ένι έχα πυρετέ;
Θ:Μπέρ έσι αούα Σταματού!!!
Ννιά χαρά ένι δενάχα…
Σ: Άκομπέτι καούρ εκάνε, όσιου για τ'άβα τσί να ποίουμε;
Σάματσι έμε πορούντε να ποίουμε τσίπτα, ανέ παρήτθωει.
Μ: Καουρ εκοκιάε  το  τσαί να σταμακίσωει οι πολέμοι τσαί οι σκωτουμοί….
Θ: Αμήν Θιλενάδε αμήν!!!!!
Σ:Ανέ φέρει υγεία τσαί φτυχία ο τσινούρτση χρόνε σε όλε τον κόσμο.
Μ: Να ννιλήνουμε τα γρούσσα νάμου…
Θ:Τσαί να ννι κχοντούμε ζωντανά.
Τσιουρακά τσαι Δέφτερα – του Απρίλη : Α Τσακωνοπαρέα
Δεμάκι
Διαγλίσι
Διακονέγκου—έγκα —έγκουντα
Διπρούκχου, ούκχα,ούκχουντα
Δίπαρε
Διχά
Δίου,δία,δίντα
Δοξάρα
Δροσία
Έντενη ο άτςωπο ένι έχου πρεσσά (ατςά) δένανη
Άρε τα δεμακικά τσαι έτζε δέει ννι δεμάκια το σεριτθέ φαέ
Έντενη τον άντρωπο ννι έμαει έχουντε για σκωρετέ αλλά ετήνε 'ρέτσε το διαγλίσι σι
Ένι διακονέγκου ο έρμο να ταγήσει τα καμπτζία σι
Διπρούκχου ννι έννι αλλά ο κχοντούκχουντα.
Διπρούμα τς'ετσιτά
Εζάκα να κατσίου ταν αχρά, αλλά ότσι οράκα το κχόακα ννιέ δούκα ένα δίπαρε
Α φορτοκίρα να έχει διχά ννιάτσερε
Τς'αν ένι έχου τόσα καούιδα, δίου ένι κάτσι;
Τον κιαμό σι ο 'νι δίου.
Έντανη α δοξάρα ο 'νι πατούα χάμου πλέα
Εξερίε δροσία τα νιούτθα, όα είννι ογρά.
Δροσίε λιγο
Τσιουρακά τσαί Δέφτερα– του Σετθέμπρη .
Θωμαή,Σιούλα,Σταματου : Του Πάνου Μαρνέρη .
……..Εμέ Ννιούντε Τσακώνικα …..
Κυριακή και Δευτέρα – του Σετθέμπρη  : Α Τσακωνοπαρέα.
Θωμαή ,Σιούλα, Σταματού   : του Πάνου Μαρνέρη
Σ:Ζάτσε το καουτσαίρι θιλενάδε..
Θ:Κια ζάτσε βρε θιλενάδα;
Μ: Εφύτζε εκάνε το Χινόπωρε,  κια ζάτσε… Τσί ρώτημα ένι έγκειννι βρε Θωμαή;
Σ:Άλλε ννι βρε Σταματού τσαί εκιού, τσι θα μι κοάσει σάμερε…
Θ:Εκιού καημένα ανασκουμπούτθερε για καβουγά τσιόα, ο κοτού  γκανένα να αλλεί γκάνα αστείο….
Μ: Από ταν άβα μερία όρα να μπάτσε φύτζε… Ο 'ράτσερε πφί από του πρεσσοί βροχάδε τσινήκαει οι ποταμοί να πρίτσωει νάμου..
Σ: Βρε γουναίτσε αλήιθα τς'απαλήιθα, τσι πράμα ένι έγκειννι;
Θ:Ορή κίσου τά ιίδα… Για ποίε πράμα έσι ννιούα Χριστσιανά;
Μ:Για τουρ ανεβροχίλε βρέ..
Ούε Δέσποινα μι.
Σ: Άφε ννι Σταματού, ννι ένι ποία ξοπίτηδες να μ'ανακατούει.
Βρέ ένι βρέχου γιούρε νάμου, τσαί ογή τσίπτα!!!
Τσί πράμα ένι έγκειννι ο 'τθε αούντε μι;
Θ: Τσι πράμα ένι έγκειννι ….
Να μ'οργίστε ο Θεός να μου οργίστε…Έγκειννι ένι.
Μ: Αλλε ννι ψέμα θιλενάδα , τσεράτθαει τα καϊδία όα, κούτρουλοι θα αραμάνει οι πλεύρε….
Σ:Ακομπέτι το τελευταίο γλέγκι τθα Σωχά ννιε δούκα με τσαί καταβήτσε.
Θ: Ο 'τθε αούντε μι βρε γουναικαρίε τσι χορομπουλητέ ο κόσμο;
Μ: Ως τς'ο παπά εμπάτσε τα κέφια …
Σ: Χαλάλι σι, να ννι έχει ο Θεός κά να βογήνει σ'εννεί τσαί τα γλέγκια νάμου.
Θ: Ως τς'ο Τσακωνοδιάσκαλε ενέτζε κάτσι βόλτε…
Μ: Το φτερεννίσι έκι τθαίνου, μ' πφού δά!!!
Σ:Ορή υγεία να έχουμε να ζάμε τσαί του χρόνου..
Θ: Ένταοι τα πανηγύρια τα παλιά ποτέ να μη χαθούνε τσι είννι κχοντούκχουντα τα παράδοση νάμου.
Μ: Αμήν  γουναίτσε , αμήν…
Ανέ έχουμε ταν υγεία νάμου τσαί ανέ λυπηθεί ο απανούσε,  να ξερίσει γκαννιά κχιαούα βρέχο.
……..Εμέ Ννιούντε Τσακώνικα……….
Τσιουρακά τσαι Δέφτερα – του Δετσέμπρη :
Για του νέοι  : Του Πάνου Μαρνέρη.
Ο πετιχύτσερε ννι το γυρτάρι,  ντ'εκχράε…
Θα ννι βάλου τθο γυρτάρι να ννι γιουρίσου
Κάτσα να νάρουμε ννία γουλία
Οπά το γούπατε είννι σταλιάζουντα τα χκηνά
Ένα τόπο όλιου γράβε, μην αφήερε τα χκηνά κατά πά.
Έρεσε γκάνα γρέτσι να αγκωνιάσερε.
Έτζε σκάψε το γρίλε
Κόψε τα γριτσέα τον άντε
Δεί το άγο ένα γρότθε κρίσε
Δεί μι τα γυαλίστρα να σιάξου το σίτα μι
Να νιλήνουμε τα γρούσσα νάμου.
Τσιουρακά τσαί Δέφτερα- του Δετσέμπρη  : Θωμαή,Σιούλα,Σταματού : Του Πάνου Μαρνέρη.
Τσιουρακά τσαί Δέφτερα –του Σετθέμπρ:ΑΤσακωνοπαρέα..
Θωμαή,Σιούλα, Σταματού : του Πάνου Μαρνέρη.
Μ: Ουου!
Χαρά χαρά κολλέγισε!
Σ: Τσι επαθήτσερε βρε μισοκούτουλε;
Θ: Χαρετά ένι ο 'σι ορούα ννι μαθές…..
Μ:Έννι… Να μην έννι βρε γουναίτσε;
Σ: Βρέ άλε τσαί σ'εννεί τον όγο να μπάτσε γειάει το χείλι νάμου.
Θ:Κίσου ντέρκια έσι έχα Σιούλα;
Σ: Ο 'μα ξέρα ότσι ένι πρέπουντα νά έννι τριαλαλά πάσα ναμέρα;
Μ:Γουναίτσε,του Χριστού εζυγούτσε… Γκάνα δύο ναμέρε ακόννη…
Θ:Χαλάλι βρε Σταματού, όλοι ένι πρέπουντα να χαιρούμαει, όχι σαν τα θιλενάδα νάμου, α ατςιτέρα γιορτά μαθές ένι παρία..
Σ:Βρε γουναίτσε εμού θα μι ζουρλίσετε, τσι επέκα α έρμο;
Αλήετε έννι να χαρήου τσαί εζού, πέκα κάτσι άλλιου;
Θ:Πέτσερε πφού ο πέτσερε, μισοκούτουλε τα ννία, παραλιακό ταν άβα, εκιού α γνωστικά πλέα….
Μ: Γουναίτσε, καμουθήτθε όρπα χάμου, χροννιάρε  ναμέρε είννι παρείντε, μη τσαί μαούμε ετστάποι ναμέρε.
Σ: Σω καημένα!!!
Όρα να μπάτσε μαούμε;
Άβα ιδουλεία ο 'μ' έχουντε;
Σειάτε γκάνα μεομακάρουνε τσι εμποίκατε;
Θ: Ορή κακότθο εσειά κάτσι μεομακάρουνα, τσαί κχάμποσοι κουραμπιέδε έτρου ένι το έθιμο, έτρου σ'ερέκαμε…
Μ: Εζού εσειά κουραμπιέδε όπφου σ' ήγκιαει ποίντε παλιά τσι να αλήου ννιούμου γουναίτσε….Ατςά πιτυχία…Ταχία τα μεομακάρουνα.
Σ: Ο ννι έχα σκοπό να σειάξου σάτσι, κανονίστε τα πορεία ννιούμου.
Θ: Εκιού βρε Σιούλα έσι Χρυσοχέρα, τσ' επαθήτσερε τά κά τού καθουμένου;.
Μ:Ναι βρε Σιούλα, έσι κα;
Εκιού να μ'έσα οργινέγκα πάσα χροννία τς'παθήτσερε σάτσι;.
Σ: Τά  Δέφτερα θα ζυμού θα σειάξου Χριστοψούματα, να θιλέψου από ννία γριτσέα τσαί σ'εμού…..
Θ: Με το καλέ να μόλοει τσαί τα καμπτζιούλια, ν'αλήωει νάμου τα Χριστούγεννα…
Μ: Με το καλέ με το καλέ, χρόνου πρεσσοί τσαί καλοί  θιλενάδε…
Σ:Να έχουμε υγεία, με το καλέ να δετθούμε το Χριστούλη τσαί  το κόκιασμα σι ανέ φουκίσει όλε το κόσμο…..
……….Εμέ Ννιούντε Τσακώνικα ….
………,,Μιλάμε Τσακώνικα……….
Παπαδιαμάντη : Τύχη από ταν Αμεριτση
Άλλιου πφι ο 'κι θέα α Αφέντρα.
Ότσι έκι απαραματέ από το νυφικό τα μακαρίτση ταρ Ελένη, ο 'κι θέα να φορέει.
Τσι μαθέ;
Έκι θα φορέει το νυφικό τα σκωρετά;
Έκι γρουσουζία.
Ταρ άβα σι αϊθά, τα στεφανουτά Μαργαρώ, τα νυφικά ήγκιαει πρόχερα τσαί φτωχικά.
Α Αφέντρα έκι νεουτέρα τσαί αφού ννιε'κάνε τσαί α τύχη σι από ταν Αμεριτσή έκι πρέπουντα να ζάει με τα σημάϊδα του τσαιρού.
Ο Θανάση έκι κιστίου ότσι, αφού εκάνε τθα Πατρίδα έκι θα ναϊθεί κά.
Έκι έχου πετέ τα μάτη σι : —Να ναθού τσαί εζού κά τσαί απέ να ναϊθεί ο γάμο..— Ορή καμπτζί μι, πρώτα ο Θεό θα ναθείρε κα, αλλά τσαί άμα ο ναθείρε θα ποίουμε έντενη το γάμο τσαί ύστερα θα παρήτθωει οι ννυφάδε τθαν αράδα.
Τσιόατες πέντε—έξε πεθεράδε είννι αλέστα ν' απολείωει προξενία.
Ζουρλίσταει, ννίου μι έσι;… Χαρά σ'εννίου!
Τσαί τσι είννι τάσσουντε… Τσαί τσί ου 'ννι τάσσουντε!..
Μα έννοια ντι, εννεί θα ζαλέτσουμε κατά πρώκιου τσαί απέ θα ννι άρουμε….
Υγεία τσαί να ννιλήνουμε τα γρούσσα νάμου θιλενάδε τσαί θίλοι….
Τσιουρακά τσαί Δέφτερα– του Οχτώμπρη .
Από ταν γιορτά τθον Άγιε  Αντρία : του Πάνου Μαρνέρη .
Από τα γιορτά τθον Άγιε Αντρία ……
Διάλογο: α) Αγγελική Κορολόγου- Ελένη
ΔΙΑΛΟΓΟ: β)  Α Σωφερίνα : Μαρία Αλ.
—Μετάξια Τς.
Αλλά  αφού ννιε μελετήτσερε να ννι  κίουμε αγάλι αγάλι να ννι αλήερε Παναγιώτση !!!Π-Για δει μι ννι ογή  να ννι οράου … Γειτόνισα ο πρόκετε να ναθήρε Σωφερίνα …
ΑΝΕ ΕΧΟΥΜΕ ΥΓΕΙΑ ΘΙΛΕΝΑΔΕ ΤΣΑΙ ΘΙΛΟΙ.
………..Εμέ Ννιούντε Τσακώνικα ……….
……Μιλάμε Τσακώνικα…..
Τσιουρακά τσαι Δέφτερα- του Σερικχή .
Θωμαή,Σιούλα τσαι Σταματού  του Πάνου Μαρνέρη.
………….Εμέ Ννιούντε Τσακώνικα ………
Τσιουρακά τσα Δέφτερα – του Σερικχή : Α Τσακωνοπαρέα.
Θωμαή Σιούλα τσαι Σταματού : Του Πάνου Μαρνέρη .
Σ:Βρε Θωμαή Κια έσι βρε Χριστσιανά;
Θ:Σταματού, άλλε ννι γκανιά κουβέντα βρε θιλενάδα…
Μ:Βρέ Σιούλα δίπα ντι ένι τς'έσι αρακαλίζα….
Σ:Βρε ο 'σι έχα ννι ορατέ πφ ένι στέκουντα σαν αφτοϊστέ κάτσι βολέ.
Θ:Να οράου τσί άλλιου θα ννιάου…
Μ: Όλοι έμε έχουντε τουρ ούρε νάμου κολλέγισα…
Σ:Πφου σε 'τθε μπάντε πέρε κολέγισσε με έντανη τα καΐα τσαί μ'έντανη τα κουκουσάρα ;…
Θ: Άλε μι το Θεό ντι βρε Σταματού…  Ό 'νι για δέϊμα ννία έτρου ννία αλλίου.
Μ:Ορή,  ξεποτσουθήτθε μι από όρπα χάμου τσαι οι δύου ά νία έτρου α άβα  του Πέτρου….
Σ: Τσαι μποίτσε ο έρμο ο Πέτρε;…
Θ: Ο 'με έγκουντε μπίτι κα σάμερε, σίγουρα να μ'εκειράε α καΐα.
Μ: Τσι να ντι ποί τς'ο έρμο Πέτρε αδεριάτζε ο μαλέ σι από τα καΐα.
Σ:Ορή κακότθο άλε ννι να νάρει δυ τςεί ανάσε από έντανη τα κουκουσάρα να πάτσει λιγάτσι
Θ: Γουναίτσε ννιε Χάκαμε όλοι νάμου τς'ακόννη ο 'μπάτσε το καουτσαίρι..
Μ: Κια έσι ακόννη!!!
Είννι έχουντα να οράνει τα ψίλια νάμου;…..
Σ: Τσι να οράνει τα ψίλια νάμου ό'σι αούα μι;
Άμα ζάει έτρου ούτε α ννιά ταν άβα ό θα ορήννει..
Θ:Βρε γουναίτσε ννι ένι έχου παρτέ σερί γαϊτάννι.
Ο Νοκία ένι φερίκχου έντανη τα παλιοκουκουσάρα….
Μ:Τς'απέ ένι παρίου ο Βορία  τς'ένι ατθαήχου  τα κοτρόνια.
Σ:Ορή Ανέ κιάνουμε γκαννιά απότσια, να φορήνουμε τσαι τα μπουχάρια νάμου να μπάτσε τσαι έμαει μπάντε το καουτσαίρι.
Θ: Ναί Ναί ειδεμής χινόπωρε ο θα 'ερέσει νάμου.
Μ: Σουτ, καμουθήτθε , ο απανούσε ο θα αφεί νάμου να χαθούμε…
Σ: Με έντεοι τουρ εμαλοί να κιούφερε…….
Να έχουμε υγεία θιλενάδε τσαι θίλοι ν'αλήνουμε τσαι γκαννιά παρόλα.
………Εμέ Ννιούντε Τσακώνικα ………..
Τσιουρακά τσαί Δελφτερα – του Σερικχή : Θωμαή,Σιούλα,Σταματού: του Πάνου Μαρνέρη.
Θωμαή,Σιούλα Σταματού : Του Πάνου Μαρνέρη
Σ:Ορή κακότθο ζάτσε του πορείε σι τσαί ο Αμάη!!!
Θ:Βρε γουναίτσε τσι κακό ένι έγκειννι;
Μ:Τσι ενάτθε θιλενάδε, γκάνα κακό μαθέ;
Σ: Τσι παρατάνου έσα θέα να ναϊθεί Σταματού;
Θ:Εμ ο 'νι κακό;Τσι ένι;
Πφι ο τσαιρέ ένι περού σαν το ύο;
Μ: Μέρα μπαίνα μέρα μπαήνα, θα κατσάμε να βάλουμε τθα σίντα σι πιπέρι;
Τσαιρέ ένι θα περάει….
Σ: Τσι να αλεί γκανένα με σ'ετίου….Τσαί οι χρόνου πφι έμε ποτσουκχουμένει;
Θ: Βρε γουναίτσε περάτσε τσαί α γιορτά νάμου, περάτσε τσαί τ'Αγιε Κωσταγκή, καουτσαίρι πλέα .
Μ:Ορή να ζάμε να ποίουμε γκάνα μπλουτςάριστα να τεντούμε τσαί του κορμαρίε νάμου σε γκάνα χειόθασσε.
Σ: Ετσιτάπα τσαιρέ παλιά έμαει μπαήντε τθα Παλιόχωρα
Θ: Σώ καημένα… Τσι να ποίετε τθα Παλιόχωρα;
Μ:Ήγκιαει έγκουντε για σέρι, εμ, πφου δά….
Σ:Απο τσι ήγκιαει κλείντα τα σκολεία,  τα χωριουδάτζα, Τερέ, Σαπουνάτση, Μέανε  ήγκιαει αειδάζουντα.
Θ:Κιά έκι έγκου όλε ο κόσμο βρε θιλενάδε;
Μ: Πρέγαςε,Στένουμα,Σωχά τσαί οι πλέτεροι τθα Παλιόχωρα.
Σ: Ναι ναι…Σέρι, άουνε, λιχιννίσματα, κουβαλήματα, τ'Άγιε Σωκήρα ήγκιαει γυουρίζουντε κίσου
Θ:Τσι ν'αλεί γκανένα, ατςά παίιδα….
Μ:Ψιούχα ό 'κι ορουμένα ογή  τθα χειμαϊδία..
Σ: Παίιδα ναί, αλλά ο κόσμο τότθε έκι τάσου τθα χαρά, με το τραγούϊδι τθο τθούμα, ο 'κι έχου πρεσσοί σκουτούρε.
Θ: Ο χρόνε ο 'νι γυουρίζου κίσου, ένι σαν το ποταμό…
Μ: Ανέ έχουμε ταν υγεία νάμου θιλενάδε τσαί θίλοι τσαί ανέ ννιλήνουμε τα γρούσσα νάμου, μη τσαί ννι αφήουμε να χαϊθεί….
ΣΘ: Αμήν θιλενάδα.
………… Μιλάμε Τσακώνικα……….
Τσιουρακά τσαι Δεπφτεφα – του Αουνάρη .
Κουιτέ  από το Βιβλίε «ΚΡΑΥΓΗ» Διαστσευή τσαι γραφτέ τθα Τσακώνικα από τον Πάνο Μαρνέρη
Α Μπαρμπαρίνα νάμου έκι έχα επφέρη τα γεννητουρογιορτά σι .
Ίσια με το Ορειόντα να ζάνει οι χρόνου σι τσαι όα τα κα να σ'ερέχει 'πουρτέσε σι .
Εζάκαει τθο Νεκροταφείε τσαι ξεκχακχούαει του τραυματίε σου, ούγειοι σκωτούκαει οι αντάρτοι τσαι σε 'ρέκαει σε κακό χάλι, κομμάκια
Τάσου σε κάτσι μαντινέλε.
Αγριεύαει τσαι νάτθαει θερία.
Τθου  εντούκαει οι κχαμπάνε συνταχούλια.
Επέκαει νάμου να νάρουμε από ένα μπέτσιμο τσαι λίγο άντε τσαι να ζάμε τθο σκολείε .
Μαζούμαει όα α οικογένεια, κλείκαμε τα τσέα τσαι τσινήκαμε .
Όρπα τσινήτσε ο χουρισμό .
Τθο Ανατολικό Χούρισμα ήγκιαει βάντε τουρ ατςοίποι τσαί τθο Δυκικό τα γουναικοκάμπτζιουα .
Έκι γινούμενε πρεσσέ θράβαλε
Τσαι έκι ατσά ανακατουσούρα .
Έμαει ανταριαστοί γιατσί ό 'μαει ορούντε τσαι ό 'μαει
Νιουρίζουντε κιά ήγκιαει οι ατςοίποι .
Κατά του  α ούρα βαλήκαει κχάρα τθο κατούγι του σκολείου.
Τσινήκαει οι καπινοί να μπαήνωει τάσου τθο χούρισμα από το πάτουμα .
Να μου εκιάτσε τρομάρα τσαί δρανήαμε για τον πόρε..
Να έμε κα τσαι να έχουμε ταν υγεία νάμου.